<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">

<html xmlns="http://www.w3.org/1999/xhtml" xml:lang="it" lang="it">
  <head>
    <meta http-equiv="Content-Type" content="text/html;charset=UTF-8" />
    <meta http-equiv="Content-Style-Type" content="text/css" />
    <title>
      The Project Gutenberg eBook of L'alcòva d'acciaio, by Filippo Tommaso Marinetti.
    </title>
    <style type="text/css">

body {
    margin-left: 10%;
    margin-right: 10%;
}

    h1 {
    text-align: center;
    clear: both;
	letter-spacing: 0.1em;
	font-weight: 500;
	margin-top: 1em;
}

h2 {
    text-align: center;
    clear: both;
	margin-top: 3.5em;
	margin-bottom: 2.5em;
}

h3 {
    text-align: center;
    clear: both;
	margin-top: 1.5em;
	margin-bottom: 1.5em;
}

p {
    margin-top: .75em;
    text-align: justify;
    text-indent: 1.5em;
}

p.title {
    margin-top: 2em;
    text-align: center;
    text-indent: 0em;
	letter-spacing: 0.1em;
	font-weight: 500;}

p.noi {
    text-indent: 0em;
}

p.nom { margin-top: -1em;
}

.exi {
    padding-left: 3em;
}

.exip {
    margin-left: 30%;
}

hr {
    width: 33%;
    margin-top: 1em;
    margin-bottom: 0em;
    margin-left: auto;
    margin-right: auto;
    clear: both;
}

hr.double {
	/* width and margins inherited from default rule */
	color:inherit;	/* conceal the actual rule */
	margin-top: 3em;
	margin-bottom: 1em;
	padding: 4px 0 0 0; /* pad value creates inter-border space */
	border-top: 1px solid black;
	border-bottom: 1px solid black;
	border-left: none; border-right:none;}

table {
    margin-left: auto;
    margin-right: auto;
}

.pagenum  { position: absolute;
            left: 95%;
            font-size: 12px;
            font-weight: normal;
            font-variant: normal;
            font-style: normal;
            letter-spacing: normal;
            text-indent: 0em;
            text-align: right;
            color: #999999;
            background-color: #ffffff;
} /* page numbers */

.blockquot {
    margin-left: auto;
	margin-right: auto;
	margin-top: 1.5em;
	margin-bottom: 0.75em;
}

.center   {text-align: center;
           text-indent: 0em;}

.right  {text-align: right; text-indent: 0em;}

.bigger  {font-size: 130%;}

.g {letter-spacing: 0.15em;}

.ss {font-family: sans-serif; font-size: 95%;}

/* Images */
.figcenter   {
    margin: auto;
    text-align: center;
	margin-top: 3em;
	margin-bottom: 4em;
}

/* Poetry */
.poem {
    margin-left:20%;
    margin-right:20%;
    text-align: left;
}

.poem .stanza {margin: 1em 0em 1em 0em;}

.poem span.i0 {
    display: block;
    margin-left: 0em;
    padding-left: 3em;
    text-indent: -3em;
}

.poem span.i1 {
    display: block;
    margin-left: 1em;
    padding-left: 3em;
    text-indent: -3em;
}

.poem span.i2 {
    display: block;
    margin-left: 2em;
    padding-left: 3em;
    text-indent: -3em;
}

.poem span.i3 {
    display: block;
    margin-left: 3em;
    padding-left: 3em;
    text-indent: -3em;
}

.poem span.i5 {
    display: block;
    margin-left: 5em;
    padding-left: 3em;
    text-indent: -3em;
}


td {padding-right: 1em;}
td.negi {padding-left: 1em;
         text-indent: -2em;}
td.pri {padding-right: 1em;
        vertical-align: bottom;
		text-align: right;}

.tnote      {border: dashed 1px; margin-left: 10%; margin-right: 10%; padding: .5em; margin-top: 3em;}

ins.correction {
                text-decoration:none; /* replace default underline.. */
                border-bottom: thin dotted gray; /* ..with delicate gray line */
                }
    </style>
  </head>
<body>

<p class="title"><span class="bigger">F. T. MARINETTI</span></p>




<h1>L&rsquo;ALCÒVA<br />
D&rsquo;ACCIAIO</h1>


<p class="title"><span class="g">ROMANZO VISSUTO</span></p>




<p class="title"><small>NONO MIGLIAIO</small></p>

<div class="figcenter" style="width: 100px;">
<img src="images/illu.jpg" width="100" height="100" alt="Illuminare" title="Illuminare" />
</div>


<p class="center"><b>CASA EDITRICE VITAGLIANO&mdash;MILANO</b>
</p>

<hr class="double" />
<p class="center">PROPRIETÀ LETTERARIA RISERVATA</p>

<p class="center"><small>I diritti di riproduzione e di traduzione sono riservati.<br />
<a name="tn4" id="tn4"></a><ins class="correction" title="Testo originale: Copirygth">Copyright</ins> by C. E. Vitagliano Aprile 1921<br />
15-4-1921-5</small></p>

<hr />

<p class="center"><small>Tip.-Lit. A GORLINI&mdash;Milano.</small></p>


<h2><a name="INDICE" id="INDICE"></a>INDICE</h2>

<table summary="Indice">
<tr><td class="right" colspan="3"><i>Pag.</i></td></tr>
<tr>
<td class="right">
<a href="#I">I.</a></td><td>L&rsquo;offensiva dell&rsquo;amore</td><td class="right">5</td></tr>
<tr>
<td class="right">
<a href="#II">II.</a></td><td>La Dama al Balcone e le serenate massacrate</td><td class="right">23</td></tr>
<tr>
<td class="right">
<a href="#III">III.</a></td><td>La battaglia chimica e gli aloni azzurri</td><td class="right">33</td></tr>
<tr>
<td class="right">
<a href="#IV">IV.</a></td><td>Una donna-premio </td><td class="right">46</td></tr>
<tr>
<td class="right">
<a href="#V">V.</a></td><td>Il pazzo</td><td class="right">62</td></tr>
<tr>
<td class="right">
<a href="#VI">VI.</a></td><td>Un&rsquo;esposizione futurista navale</td><td class="right">66</td></tr>
<tr>
<td class="right"><a href="#VII">VII.</a></td><td>La 74</td><td class="right">76</td></tr>
<tr>
<td class="right">
<a href="#VIII">VIII.</a></td><td>Gli equipaggi della Luna</td><td class="right">81</td></tr>
<tr>
<td class="right">
<a href="#IX">IX.</a></td><td>Il Deposito fa schifo</td><td class="right">98</td></tr>
<tr>
<td class="right">
<a href="#X">X.</a></td><td>Vita da cow-boys</td><td class="right">107</td></tr>
<tr>
<td class="right">
<a href="#XI">XI.</a></td><td>La marchesa Casati e i balli futuristi</td><td class="right">126</td></tr>
<tr>
<td class="right">
<a href="#XII">XII.</a></td><td>Una festa napoleonica</td><td class="right">136</td></tr>
<tr>
<td class="right">
<a href="#XIII">XIII.</a></td><td>I veleni del Golfo</td><td class="right">143</td></tr>
<tr>
<td class="right">
<a href="#XIV">XIV.</a></td><td>Una festa petroliniana</td><td class="right">162</td></tr>
<tr>
<td class="right">
<a href="#XV">XV.</a></td><td>Cavalleria medioevale e blindate futuriste</td><td class="right">170</td></tr>
<tr>
<td class="right">
<a href="#XVI">XVI.</a></td><td>Le ville nostalgiche</td><td class="right">181</td></tr>
<tr>
<td class="right">
<a href="#XVII">XVII.</a></td><td>Duello fra Caviglia e la pioggia</td><td class="right">190</td></tr>
<tr>
<td class="right">
<a href="#XVIII">XVIII.</a></td><td>La Vittoria</td><td class="right">212</td></tr>
<tr>
<td class="right">
<a href="#XIX">XIX.</a></td><td>La villa devastata</td><td class="right">225</td></tr>
<tr>
<td class="right">
<a href="#XX">XX.</a></td><td>Le Forze della gioia, della pietà e della vendetta</td><td class="right">237</td></tr>
<tr>
<td class="right">
<a href="#XXI">XXI.</a></td><td>Lavami, lavami, o amore</td><td class="right">257</td></tr>
<tr>
<td class="right">
<a href="#XXII">XXII.</a></td><td>Fiumi, campane, donne e mitragliatrici innamorate</td><td class="right">268</td></tr>
<tr>
<td class="right">
<a href="#XXIII">XXIII.</a></td><td>Massaggio del corpo divino dell&rsquo;Italia</td><td class="right">279</td></tr>
<tr>
<td class="right">
<a href="#XXIV">XXIV.</a></td><td>Un parto in blindata</td><td class="right">288</td></tr>
<tr>
<td class="right">
<a href="#XXV">XXV.</a></td><td>Un esercito in trappola</td><td class="right">302</td></tr>
<tr>
<td class="right">
<a href="#XXVI">XXVI.</a></td><td>Pagiolin, colombo viaggiatore</td><td class="right">325</td></tr>
<tr>
<td class="right">
<a href="#XXVII">XXVII.</a></td><td>Un&rsquo;isola profumata nel fiume puzzolente</td><td class="right">346</td></tr>
<tr>
<td class="right">
<a href="#XXVIII">XXVIII.</a></td><td>La più bella notte d&rsquo;amore</td><td class="right">359</td></tr>
<tr>
<td class="right">
<a href="#XXIX">XXIX.</a></td><td>A mensa col vinto fra i rottami dell&rsquo;Impero Austroungarico</td><td class="right">364</td></tr>
</table>
<p><span class="pagenum"><a name="Page_5" id="Page_5">[5]</a></span></p>

<h2><a name="I" id="I"></a>I.<br /><br />
L&rsquo;OFFENSIVA DELL&rsquo;AMORE</h2>


<p>La sera del primo giugno 1918 nella baracca
dei bombardieri piantata spavaldamente a sghimbescio
sopra una cresta montana di Val d&rsquo;Astico,
si mangiava e beveva allegramente. Le lunghe lunghe
forchette rosse del tramonto s&rsquo;intrecciavano
con le nostre, arrotolando gli spaghetti sanguigni
e fumanti. Una ventina di ufficiali, tenenti,
capitani, colonnello Squilloni giocondo e pettoruto
a capo-tavola. Fame da bombardieri dopo una
giornata di lavoro duro. Silenzio religioso di bocche
che masticano preghiere succolente. Teste chine
sui piatti. Ma i più giovani non amano le pause,
e vogliono ridere, agire. Sanno la mia fantasia
feconda in beffe e mi eccitano con occhiate. C&rsquo;è
troppo silenzio a tavola, e il buon dottore è troppo
gravemente assorto nel rito della pasta asciutta.</p>

<p>Con quattro bocconi io placo il mio stomaco poi
mi alzo e brandendo una forchettata di spaghetti,
dico ad alta voce:</p>

<p>&mdash;Per non impantanare la nostra sensibilità,
spostamento di due posti a destra, march!</p>

<p>Poi tirando su alla meglio piatti, bicchiere, pane,
<span class="pagenum"><a name="Page_6" id="Page_6">[6]</a></span>coltello, spingo brutalmente il mio compagno
di destra, che a malincuore cede, tira su tutto anche
lui e spinge a destra. I giovani, pronti, eseguiscono
l&rsquo;esercizio, ma il dottore sbuffa, brontola,
grida. Lo sollevano di peso. Il piatto di maccheroni
gli si rovescia sulla giubba. Crollo di bicchieri
Inondazione di vino. Risate, urli, schiamazzo. Tutti
spingono il dottore, lo pigiano come l&rsquo;uva. Schizzano
le sue urla.</p>

<p>Dominando il tumulto, io comando:</p>

<p>&mdash;Spostamento riuscito! Tutti seduti! Ma guai,
guai a chi lascia ancora impantanare la propria
sensibilità!... E tu, caro dottore, non dimenticare
che la più alta e preziosa delle virtù è l&rsquo;elasticità.
Come potresti, senza elasticità, curare un bubbone,
un callo, una sifilide, una otite, o il rammollimento
di certi superiori? Con elasticità, abbiamo
abbandonato il Carso dopo Caporetto, abbiamo riso
mentre il cuore piangeva nella ritirata. Come potremmo,
senza elasticità, schiacciare il passatismo
austro-ungarico, rinnovare integralmente l&rsquo;Italia
dopo la vittoria? T&rsquo;impongo, caro dottore, d&rsquo;interrompere
con elasticità futurista la tua spanciata
passatista!</p>

<p>Tutti ridono. Il dottore mi guarda spaventato.
Minacciandolo burlescamente, impongo:</p>

<p>&mdash;Per non impantanare la nostra sensibilità,
piatti e bicchieri nelle mani! Giro totale della tavola,
in corteo!</p>

<p>Il frastuono diventa infernale. Urti, scossoni,
«Basta!» «Finiamola!» pugni, capitomboli, «Ac<span class="pagenum"><a name="Page_7" id="Page_7">[7]</a></span>cidenti!».
Vortice rullio e beccheggio. Ma i giovani
sono tenaci e con forza imprimono alla ressa
un giro tumultuoso intorno alla tavola. Piace molto
al colonnello il gioco bizzarro. Soltanto il dottore
non si diverte. Dov&rsquo;è, il dottore? Dov&rsquo;è?
Tutti lo cercano. E&rsquo; fuggito sulla terrazza col suo
piatto di pasta asciutta.</p>

<p>Fuori, fuori all&rsquo;assalto! e si finisce il pranzo alla
rinfusa, sbandati, con grande scrosciar di risate
nella risata fulva del Tramonto, tutto nuvole di cristallo
incandescente, bottiglie spumeggianti d&rsquo;oro,
cirri di porcellana viola affastellati, luminoso banchetto
aereo sospeso a picco sulla pianura veneta
crepuscolare.</p>

<p>I miei amici cantavano intorno al dottore l&rsquo;inno
della burla futurista:</p>

<div class="poem"><div class="stanza">
<span class="i0"><i>Irò irò irò pic pic</i><br /></span>
<span class="i0"><i>Irò irò irò pac pac</i><br /></span>
<span class="i0"><i>Maa &mdash; gaa &mdash; laa</i><br /></span>
<span class="i0"><i>Maa &mdash; gaa &mdash; laa</i><br /></span>
<span class="i0"><i>RANRAN ZAAAF</i><br /></span>
</div></div>

<p>Uccidevano così le nostalgie.</p>

<p>Alla vigilia di una grande offensiva nemica i
combattenti italiani dovevano spesso subire una
ben più pericolosa offensiva; l&rsquo;offensiva dei Ricordi
Amorosi. La sentivamo accanirsi sopra di
noi e in noi, nel nostro cuore e sulle labbra<span class="pagenum"><a name="Page_8" id="Page_8">[8]</a></span>&mdash;quella
sera fra gli agili ventagli di piume rosate
del cielo e i fiumi interni del nostro sangue felice.
Ero seduto col colonnello Squilloni, il capitano Melodia,
il tenente Bosca e il mio attendente Ghiandusso,
sull&rsquo;orlo a picco della alta montagna scoscesa.</p>

<p>Muti in ascolto sorseggiavamo la sera dolce fresca
mordente come certe bevande arabe impreziosite
e profumate di spezie e di fiori. Guardavamo
le città dell&rsquo;immensa pianura veneta. Sentivamo
laggiù Milano. A quell&rsquo;ora la ribollente città lombarda,
dopo il lavoro curvo accanito, accendeva
tutti i suoi lumi azzurri guardando e bevendo con
tutte le sue finestre l&rsquo;ossessionante linea curva del
Fronte.</p>

<p>Le sue 800.000 anime buttavano via sul selciato
i corpi affranti gretti e rapaci per salire in alto e
vedere, vedere. Su, su, a grandi grappoli colorati,
salivano le anime come palloncini sfuggiti alle mani
dei bimbi. Finalmente potevano immaginare,
forse vedere ciò che i fratelli, i padri, gli sposi, gli
amanti facevano, combattevano, soffrivano laggiù.</p>

<p>Io parlavo a Zazà, la mia cagnetta di guerra,
fulva grassotta agile e intelligentissima bastarda,
nata sul Piave da una foxterrier purissima e da un
cane randagio. Una di quelle lunghe tenerissime
conversazioni astratte, piene di una filosofia indulgente
tra due animali di sesso diverso uno dei
quali dimentica volentieri il suo genio per essere
semplicemente un cane. Mi sentivo cane per la mia<span class="pagenum"><a name="Page_9" id="Page_9">[9]</a></span>
fedeltà generosamente data, prodigata, al nome
radioso dell&rsquo;Italia che dal Cengio vedevamo in
tutta la sua bella nudità dormente coricata fra i
mari il cui respiro salato ci veniva a quando a
quando sulle labbra colla brezza.</p>

<p>I miei amici sgranavano confidenze a mezza voce
e ricordi amorosi. Io pensavo al mio probabile passaggio
nelle automitragliatrici blindate e sognavo
una bella velocissima blindata per inseguire gli
austriaci che dovevano fra poco sferrare la loro
grande offensiva. Il mio ottimismo era più che
mai convinto della vittoria finale. L&rsquo;idea della
morte non preoccupava nessuno.</p>

<p>Il capitano Melodia, viso asciutto e tagliente, occhi
furbi, languidi di ricco signore romano, ufficiale
di cavalleria, volontariamente passato nei
bombardieri per amore del pericolo e per onorare
il padre senatore. Anima <a name="tn9" id="tn9"></a><ins class="correction" title="Testo originale: vivacssma">vivacissima</ins> piena di allegre
pazzie e di buffonate temerarie. Era celebre
per le sue bizzarrie e avventure originali. Afflitto
da una blenorragia doveva, prima della guerra
entrare all&rsquo;ospedale o fare istruzione ai suoi soldati.
Preferì fare istruzione in Piazza d&rsquo;armi e
comandare il suo squadrone stando seduto in carrozzino
con a fianco l&rsquo;attendente. Brandiva la frusta
con la mano destra per dare i comandi mentre
guidava il suo cavallo con le briglie nella sinistra.
Un&rsquo;altra volta mandato in servizio di pubblica sicurezza
in un villaggio di Romagna si fece passare<span class="pagenum"><a name="Page_10" id="Page_10">[10]</a></span>
per principe del sangue, ingravidò la figlia del sindaco
e passò in rivista, il giorno dello Statuto, pompieri,
società operaie e carabinieri. Ebbe due mesi
di fortezza.</p>

<p>Ora Melodia, sentendo parlare di morte, interviene
dominando la conversazione:</p>

<p>&mdash;In guerra, non ebbi mai la paura di morire.
Son sicuro che non l&rsquo;avrò neanche nella prossima
battaglia. Però, la conosco... La provai lontano dal
fronte, in condizioni veramente eccezionali. Ero
all&rsquo;ospedale di Torino, un anno fa, per la mia ferita.
Già guarito con una voglia pazza di divertirmi
e l&rsquo;impossibilità assoluta di uscire dall&rsquo;ospedale.
Divieti e sentinelle feroci. Pensai per tre giorni al
mezzo di fuggire. Al quarto una idea di genio: mi
introduco nella camera mortuaria. I piantoni discutono
intorno al cadavere enorme di un Alpino che
non si poteva fare entrare in una cassa troppo
corta. Aiuto anch&rsquo;io. Tentiamo vanamente. La cassa
troppo corta è messa da parte e i piantoni se
ne vanno. Intanto io complotto con un mio amico
e decido. La notte stessa rientro nella camera mortuaria
e mi sdraio nella cassa da morto troppo
corta, ma sufficiente per me. Mentre io bestemmio
sotto per il rumore, l&rsquo;amico mi inchioda sopra il
coperchio alla meglio, per modo che una lunga fessura
mi permetta di respirare. All&rsquo;alba avvenne
ciò che avevo preveduto. I portatori macchinalmente
mi sollevarono, mi buttarono con brutalità<span class="pagenum"><a name="Page_11" id="Page_11">[11]</a></span>
sul carro. Questo sgangheratissimo e trascinato da
due rozze entrò due o tre volte nelle rotaie del
tram con degli scossoni da staccarmi le budella. Ad
un tratto sento trombettare un automobile con ferocia
ingiuriante. Cosa fa il mio cocchiere? Certo
dorme. Perchè non si scansa? C&rsquo;erano anche due
autocarri che mi correvano addosso addosso... e
urlai urlai dal terrore! Sentivo veramente sentivo
il glaciale e lacerante terrore di morire.</p>

<p>Il racconto vissuto del capitano Melodia fu acclamato.</p>

<p>Tutti lo sapevano capace di quello e d&rsquo;altro.
Ma le risate morivano sotto le ampie troppo soavi
carezze della notte che dopo l&rsquo;offensiva dei ricordi
amorosi e delle nuvole carnali sferrava una delirante
offensiva di stelle negatrici d&rsquo;ogni eroismo
terrestre. Stelle, stelle, stelle, che beffeggiavano
con lunghi trilli bianchi la compattezza delle montagne
e lo sforzo entusiasta delle cime, e la statura
atletica del nostro bel colonnello Squilloni ritto
davanti a noi.</p>

<p>Squilloni è un simpaticissimo quarantenne, fiorentino
pieno d&rsquo;ingegno. Maffia del suo capello alpino
un po&rsquo; piccolo sul viso giocondo fiero. Occhi
celesti di sbarazzino senza ironia. Gesti violenti
che contrastano col sorriso offerto per piacere a
tutti. Comandante energico ma paterno dei bombardieri
che lo adorano.</p>

<p>Conosciutissimo nei caffè di Vicenza, di Thiene,
di Schio dove passa e ripassa muscoloso pettoruto<span class="pagenum"><a name="Page_12" id="Page_12">[12]</a></span>
col suo giardino multicolore di decorazioni, raccogliendo
sorrisi speciali di cocottes e contraccambiandoli
con risatine subito ricomposte nella fierezza
militare.</p>

<p>Bell&rsquo;uomo che avrebbe tutte le fortune con donne
della buona società; forse disilluso, ora amante
amato di tutte le prostitute.</p>

<p>Per loro canta accompagnandosi sulla chitarra,
seccato se qualcuno canta insieme con lui. Magnifico
ufficiale, quattro volte medagliato, ottimo organizzatore
di batterie, goliardico e carnascialesco
re dei bordelli.</p>

<p>Squilloni si volta e parla con voce importante all&rsquo;Italia,
alle città della pianura, a noi: «Le stelle
non mi piacciono e neanche le nuvole rosee che
paiono, a voialtri poeti, seni e cosce di donne. Domani
si va tutti, figliuoli, a fare un bagno di carne
da Madama Rosa».</p>

<p>Il giorno dopo tutti nell&rsquo;autocarro della spesa, per
Campiello e Mosson fino a Thiene, sbattuti dalle
risate trionfali del Colonnello Squilloni che ci conduceva
verso ciò che chiama l&rsquo;unico paradiso!</p>

<p>Sforzo del motore nelle salite vruu truu vruu
truu. Poi respirazione dilatata in discesa vraaaa
svaaaa err tling tlaang.</p>

<p>Polverone. Odore di morte a Campiello. Vi
sono trincee colme di cadaveri della prima offensiva
austriaca. Qui la nostra difesa fu accanita.</p>

<p>A un chilometro dalla casa ospitale, una automobile
militare ci sorpassa, filando a tutta velo<span class="pagenum"><a name="Page_13" id="Page_13">[13]</a></span>cità
forse collo stesso obbietivo. La sua sirena si
sforza di imitare il raglio d&rsquo;un asino in amore.</p>

<p class="center">
iii ooo iii ooooo<br />
</p>

<p>Noi sorpassiamo dei piccoli plotoni di scozzesi
in gonnella, rudi gambe e polpacci abbronzati e
bitorzoluti. Marciano a passo ritmato più rapido
del passo militare alla conquista dei piaceri facili.
A frotte veloci meno ordinate, ufficiali e soldati grigioverdi.</p>

<p>Stop. Entriamo nella graziosa villetta. Per ufficiali.
Fumo, fumo, fumo. Non si respira, tenenti
e capitani in grigio verde tozzi rudi, sporchi <a name="tn13" id="tn13"></a><ins class="correction" title="Testo originale: polverosisimi">polverosissimi</ins>,
frustino o bastoncino in mano, tintinnio
di speroni, nei corridoi da transatlantico.</p>

<p>Le dame sembrano tutte bellissime, delicatissime,
troppo fragili. Strane statuette di cristallo, fra i voluminosi
rullanti e beccheggianti maschi di guerra
in foia.</p>

<p>Il colonnello Squilloni è festeggiatissimo.</p>

<p>&mdash;Lei... ho già avuto il piacere di conoscerla. Mi
ricordo, nel bordello di Cervignano, offensiva di
Maggio.</p>

<p>&mdash;Signor colonnello, si ricorda di Madama Rosa
a Cormons? Mi disse: Salutami tanto il caro Squilloni!...</p>

<p>Interviene un capitano inglese ubriaco:</p>

<p lang="fr" xml:lang="fr">&mdash;Moi aussi, monsieur le colonnel, je vous ai
connu au bordel de Verona.</p>

<p>Squilloni rideva godeva da studente o marinaio<span class="pagenum"><a name="Page_14" id="Page_14">[14]</a></span>
l&rsquo;allegria del bordello, scalo di tutti i cuori naviganti
in guerra. Comprensione e cordialità assoluta
di popoli e sessi alleati.</p>

<p>Prima saletta: Porta aperta con tenda sulla campagna
torrenzialmente inondata di stelle che aspetta
gli areoplani. Nel centro la lampada con tendina
blu scura proietta un tondo cerchio di luce studiosa
e scientifica sul tavolo. Luce d&rsquo;intenso lavoro spirituale.
Luce per progetti d&rsquo;ingegneria. Sembra un
laboratorio preparato per una veglia saggia e feconda.
Quale incubo feroce ha scatenato tanti sessi
vocianti in questo asilo del pensiero? Tin tin toc
ploc di piedi sulla scala di legno. Un grosso tenente
di fanteria con ampio ondeggiamento del
corpo imbottito e armato spinge su come un pastore
la donna scelta pecora fronzoluta mezzo nuda
che sembra adornarsi salendo delle foglie verdi e
dei papaveri della tappezzeria. Una magrissima
biondina che tutti chiamano non si sa perchè <i>pantera</i>,
gira coraggiosamente col suo fragile corpo
minuto fra le gomitate i fianchi rocciosi e le dure
pistole degli ufficiali. Tutti guardano in alto verso il
corridoio dove le porte si richiudono ogni tanto
su dei chiarori di camere chirurgiche per
rapide operazioni. Meccanizzazione dell&rsquo;amore.
Sento la casa vibrare di un meccanico ininterrotto
stantuffare d&rsquo;istinti rudi denudati di ogni civiltà.
Instancabili donne-motori.</p>

<p>Uragano di rumori, voci, luci.</p>

<p>Urari-ciacipiera-teloo... Io sono ancora vergine<span class="pagenum"><a name="Page_15" id="Page_15">[15]</a></span>
questa sera... Non ci credo... Andiamo a godere
biondino... Dove è andato il pancione?...</p>

<p>Viva il nostro colonnello Squilloni! Urla risate
applausi, tutti si precipitano verso il divano dove
il capitano Melodia che ha indossato una vestaglia
gialla finge di sedurre il tenente Bosca e lo tiene
fra le braccia. Comincia poi il giuoco tradizionale
di spingere a viva forza e trasportare in camera
un amico che non si decide, mentre altri catturano
una ragazza. I due pigiati a spintoni e a pedate
sono insaccati nella porta semi aperta.</p>

<p>&mdash;Via, via, presto, forza, dentro! Ti abbiamo
scelto la bimba, eccola pronta!</p>

<p>Una milanese pallida, carina, con i capelli corti,
neri, ricci e cocciuti pettinati all&rsquo;indietro, mi bacia.
La seguo. Camera piccolissima, letto grande,
coperta rossiccia gibbosa, bitorzoluta, tutta sporca
di piedi eroici per continuare e imitare forse le Doline
del Carso perdute. Ma si ripigliano, si ripiglieranno
con la sana virilità della razza che sa prendere
bene e tenere sotto le donne e le montagne sue.
Plafone ingenuo e primitivo. Odore acuto di Contessa
azzurra.</p>

<p>&mdash;Come ti chiami?</p>

<p>&mdash;Maria.</p>

<p>&mdash;Di che parte d&rsquo;Italia?</p>

<p>&mdash;Sono Milanese.</p>

<p>&mdash;Anch&rsquo;io.</p>

<p>&mdash;Vieni sarai contento.</p>

<p>E mi abbraccia col&nbsp;&nbsp;&nbsp;tin tin&nbsp;&nbsp;&nbsp;&nbsp;glin glin&nbsp;&nbsp;&nbsp;&nbsp;di troppi
braccialetti.<span class="pagenum"><a name="Page_16" id="Page_16">[16]</a></span></p>

<p>Quando ritorno in sala un mio amico dice a Maria
che sono Marinetti. Maria pianta il nuovo cliente
viene da me, mi dà un bacio e dice:</p>

<p>&mdash;Se avessi saputo che tu eri il celebre futurista
ti avrei dato dei baci più raffinati.</p>

<p>&mdash;Perchè?</p>

<p>&mdash;Perchè ho letto tutti i tuoi libri. Ero abbonata
anche a Lacerba.</p>

<p>Esco. Giù, fuori della porta, vedo tre soldati che
parlano a una prostituta alla finestra. Si tengono
per mano come collegiali, scherzano indecisi, ansiosi.
La prostituta è scesa anch&rsquo;essa. Si avvicina
ai soldati. Dà in fretta 5 lire a ognuno di loro poi
ripassando di corsa vicino a me seguita dai soldati
mi dice:</p>

<p>&mdash;Mi facevano pietà.</p>

<p>Mi dirigo verso l&rsquo;autocarro dicendo a Squilloni:</p>

<p>&mdash;Bordello! Ultimo rifugio del cuore!</p>

<p>&mdash;Certamente, risponde Squilloni, il bordello
è la soluzione sintetica di tutti i problemi dell&rsquo;Amore.
Credo che avrete finalmente sconfitto tutte
le offensive delle nostalgie sentimentali.</p>

<p>&mdash;No, non ho pensato all&rsquo;amore. Ho ideato invece
l&rsquo;architettura del mio nuovo libro che sarà
meraviglioso, siatene sicuro.</p>

<p>Voglio che questo libro danzi, danzi, danzi vivo
e palpitante con ritmo giocondo fra le mani del
lettore. Voglio che la sua danza pazza d&rsquo;amore e
di sconfinato eroismo trasformi le mani del lettore
in quelle agilissime del giocoliere. Scatterà<span class="pagenum"><a name="Page_17" id="Page_17">[17]</a></span>
anch&rsquo;egli fuor dalla poltrona e ritto si sforzerà di
aumentare la sua statura sulla punta dei piedi ballerinamente
nell&rsquo;ebbrezza ascensionale che lo spingerà
a gareggiare in temerario equilibrismo col ritmo
selvaggio del mio libro. Sarà ebbro di guardarlo
in alto quasi in bilico sull&rsquo;improvviso zampillo
di gioia che gli schizzerà dal cuore. A braccia
aperte aspetterà che ricada che ricada finalmente.</p>

<p>Ma intendiamoci parlo del lettore geniale, amico
d&rsquo;ogni coraggio spirituale! Con ferocia brutale il
mio libro piomberà sul naso del passatista imbelle
acidulo e occhialuto che trema sotto i suoi vetri
come un microbo sotto il microscopio. Si staccherà
da lui per rimbalzargli addosso furente e per
schiaffeggiarlo.</p>

<p>Ma con quanta grazia ridente e primaverile si
spalancherà sotto gli occhi vivaci del lettore geniale
per profumarne l&rsquo;anima! Vedo allora gli orli
bianchi delle mie pagine fremere ammorbidendosi
e iridandosi con gli amoerri beati, la metallicità
persuasiva e gli invitanti riflessi rosei-azzurri del
mare che scivola, scivola, scivola verso la forza
tonda e rossa del sole al tramonto. Ecco il mio
libro segue i consigli del mare e veleggia bianco
per seguire il sole che scivola esso pure gonfiandosi
d&rsquo;orgoglio e di morte giù dal suo morbido letto di
tenerezza crepuscolare.</p>

<p>Stracciatelo, bruciatelo pure questo libro mio.
Rinascerà perfetto. Se un giorno sarà stanco come
credo delle stanze chiuse e meticolose fugga, fugga<span class="pagenum"><a name="Page_18" id="Page_18">[18]</a></span>
le inevitabili biblioteche e si slanci aprendo le pagine
come ali in cielo. Subito immensificato dal
suo ardore si tramuterà in un areoplano simile a
quello ricco di raggi che si libra e ronza con garriti
e applausi sulla mia testa mentre entro nel forte
Corbin di Val D&rsquo;Astico.</p>

<hr style="visibility: hidden; margin: 1.5em;" />


<p>Oggi 11 giugno 1918.</p>

<p>Sono un tenente dei bombardieri che ha fatto il
suo dovere. Ma non mi sento degno di te, libro
mio preferito. Mentre il mio cuore batte sicuro
il mio passo non lo sa cadenzare con eguale sicurezza.
Ho il passo indeciso, malfermo ondeggiante,
ferito, che ripete sulla terra le punture
dilanianti d&rsquo;una piaga infame e assillante aperta
nel mio fianco. Piaga di Caporetto, piaga enorme
che sento vivere soffrire, imputridire e che presto
bisogna, ad ogni costo bisogna colmare, colmare
con un nuovo ultravermiglio generosissimo sangue
a fiotti bollenti, a torrenti nel suo centro e sugli
orli il cui viola sinistro ricorda le botti sventrate
dai fuggiaschi ubriachi, le schifose avvinazzate
bombe incendiarie su Cervignano e il putrido violaceo
fuggente tramonto del 27 ottobre. Guarire,
guarire quella piaga! La guariremo. Già domino
il mio passo e lo cadenzo. La grande battaglia è
prossima e tutto nel mio corpo s&rsquo;avventa verso
quell&rsquo;ora decisiva dalla quale nascerà il nuovo passo
Italiano, quello d&rsquo;avant&rsquo;ieri sul Carso, passo<span class="pagenum"><a name="Page_19" id="Page_19">[19]</a></span>
elastico, martellante, padrone delle nobili elegantemente
femminili strade italiane.</p>

<p>Mi siedo alla mensa dei gloriosi Gialli del Podgora,
11 fanteria, brigata Casale, nel Forte Corbin.
Pranzo giocondo, chiassoso. Circa 30 ufficiali pigiatissimi
che divorando rossa pasta asciutta parlano
golosamente della prossima inevitabile offensiva
austriaca. I gialli del Podgora hanno ornato
di fiori gialli la sala. Volete che io parli di
voi, cari Gialli, della vostra gloria passata e della
prossima, sicura?</p>

<p>Volentieri! Mi abbandono. So che saprete dare
col vostro slancio al giallo della smisurata bile italiana
lo scoppiarne fragore purpureo della vittoria
definitiva!</p>

<p>Si brinda alla gloria di Boccioni, di Sant&rsquo;Elia e
degli altri futuristi, primi fra tutti gl&rsquo;interventisti
italiani.</p>

<p>Declamo parole in libertà che varcano tonando
le porte della sala aperte sulla terrazza e si tuffano
nell&rsquo;ampio respiro freschissimo dell&rsquo;Astico. I rumorismi
della battaglia Bulgara cantata da me svegliano
certo le batterie austriache di Tonezza e gli
applausi che li salutano completano la polifonia
di echi delle montagne e l&rsquo;infinita orchestra volubile
dei contro-echi. Usciamo sulla terrazza del
forte che sbarra a picco la valle profonda di oltre
1.000 metri. Poi su su per una scala di ferro fra
i calcinacci e i rottami delle cupole d&rsquo;acciaio già
disalveolate perchè il forte è già in parte smantellato.<span class="pagenum"><a name="Page_20" id="Page_20">[20]</a></span></p>

<p>La tenerezza carnale rosea del crepuscolo inonda
la vallata, spalma di olii dorati le groppe
dure, le gravidanze grottesche, i gomiti ostili, le
ondate ribelli e i rigonfiamenti pietrificati delle
montagne.</p>

<p>I nostri 75 campagna rispondono rabbiosamente
ai forti austriaci di Tonezza...</p>

<p>L&rsquo;altissima terrazza sembra una passerella di
corrazzata che navighi nelle acque seriche, viola
azzurre dorate del crepuscolo, entrando in un golfo
di sogno fra monti sereni che sognano.</p>

<p>Ecco un nostro 149 del Cengio colpisce un baraccamento
austriaco sulla groppa del Cimone. Vi
scoppia un&rsquo;incendio. Lentezza molle disinteressata
del suo fumo che sale scapigliandosi e tentacolando
con grazia una prima stella.</p>

<p>Braaaaaa... di echi come frane di ghiaia. Un
lontano soavissimo ronzio di aeroplano bevuto dagli
ultimi rossori del Tramonto. Cip cip cip d&rsquo;uccelli
negli alberi rabbrividenti. Pi, pi... pi... di pulcini
e galline sotto la porta del forte.</p>

<p>Il maggiore Sannia m&rsquo;invita a seguirlo nei sotterranei
del forte.</p>

<p>Lunghi corridoi di carcere. Scale a chiocciola
fra feritoie di vento azzurro. I nostri passi echeggiano.
Pedali d&rsquo;organo che prolungano cannonate
lontane. Una camerata buia con strani movimenti
d&rsquo;alghe marine. Sono soldati che dormono. Altra
camerata con respirazioni e puzzi folti, aspri, stipati,
selvaggi, ammoniacali. Finalmente un moc<span class="pagenum"><a name="Page_21" id="Page_21">[21]</a></span>colo
sospeso lingueggia giallastro e ci guida verso
dei pacchi enormi di sonno e di odore di stiva.</p>

<p>&mdash;Su, alzati! dice il maggiore scuotendo uno dei
dormienti.</p>

<p>E&rsquo; un disertore austriaco. Indovino i piccoli occhi
celesti nel viso biondiccio. Breve interrogatorio.
Appartiene alle truppe d&rsquo;assalto, parla Italiano,
si dice slovacco. Ha lavorato in Italia in
una fabbrica di birra.</p>

<p>&mdash;Perchè hai disertato?</p>

<p>&mdash;Perchè il mio tenente mi ha schiaffeggiato
ieri. Ogni sera di pattuglia. Sono stanco.</p>

<p>&mdash;L&rsquo;offensiva austriaca è sicura, non è vero?</p>

<p>&mdash;Sì&mdash;e anche la data fissata&mdash;il 15 giugno
alle 2 e mezza dall&rsquo;Astico al mare, ma l&rsquo;attacco
importante sarà nel centro.</p>

<p>&mdash;Ti hanno dato da mangiare e da bere?</p>

<p>&mdash;Sì.</p>

<p>Rimontiamo. Sulla terrazza sotto i trilli gioiosi
delle prime stelle fra gli immensi ventagli freschi
dell&rsquo;Astico sicuro ritmato come il sangue d&rsquo;un uomo
forte, il maggiore Sannia dice:</p>

<p>&mdash;Dato lo stato dei due eserciti è ormai sicuro
che il primo dei due che oserà un&rsquo;offensiva generale
e non la vincerà sarà perduto per sempre...
Quanto diversi, i nostri disertori! Noi abbiamo avuto
nella brigata solo 3 soldati fucilati per diserzione.
Uno appena uscito dalla linea fu subito inseguito
da una pattuglia ordinata da me e fucilato
a tre passi dai reticolati austriaci. Gli tro<span class="pagenum"><a name="Page_22" id="Page_22">[22]</a></span>vai
addosso una lettera che spiegava la sua diserzione
veramente strana dato il suo ottimo stato di
servizio. Scriveva alla moglie: «Non mi farò ammazzare
dal dispiacere. Domani mi darò prigioniero
agli austriaci. Conserverò così la pellaccia per il
dopo-guerra quando verrò a spaccarti il cuore per
pagare il tuo tradimento...» Il secondo disertore
fu preso dai carabinieri mentre abbandonava la
linea. Disse: «Non vado via per paura. Me ne
frego degli austriaci. Voglio andare a Trapani a
uccidere mio padre che ogni notte va a letto colla
mia fidanzata.»</p>

<p>E il maggiore concluse: «Con simili disertori
si deve assolutamente vincere la guerra.»<span class="pagenum"><a name="Page_23" id="Page_23">[23]</a></span></p>




<h2><a name="II" id="II"></a>II.<br /><br />

LA DAMA AL BALCONE<br />
E LE SERENATE MASSACRATE</h2>


<p>Il 14 Giugno tutto è pronto. La nostra linea
aspetta l&rsquo;urto con sicurezza. Si parla di nuove
batterie austriache non ancora individuate. I
pessimisti insistono sulla pericolosa propaganda
disfattista che Milano e Torino particolarmente inoculano
colla posta ai soldati in linea. Io ho trattenuto
tutta la posta delle batterie nella baracca
del Gruppo. Credo preferibile distribuire un rancio
accurato invece di troppi sentimentalismi postali
alla vigilia di una battaglia decisiva. Tutto
lo schieramento di batterie che dal forte Corbin
lungo Val D&rsquo;Astico gira la cima Ardé e seguendo
la cresta di Sculazzon in Val D&rsquo;Assa raggiunge
gli Inglesi a Cesuna, con le sue 200 bombarde, e le
mitragliatrici e i fucili della brigata Casale, è pronto
all&rsquo;urto che si prevede furibondo, decisivo.</p>

<p>Abbiamo bene pranzato nella baracca di legno e
lamiera del Gruppo bombardieri, che appoggia
le spalle a dei roccioni grigio ferro in forma di
piccole torri. Fumiamo serenamente sull&rsquo;orlo della
Vallatella Silà verdissima bacinella quieta, colma
di silenzio alpino, sospesa da un lato alle creste<span class="pagenum"><a name="Page_24" id="Page_24">[24]</a></span>
del Cengio e dall&rsquo;altro alla strada che va al forte
Corbin. Dolcezza languida, mansueta della sera
madreperlacea che cede docilmente all&rsquo;ombra salente
delle valli profonde. Un frastuono ci scuote.</p>

<p>Allegria degli echi turbati da una singolare mandolinata.
Sono i miei bombardamenti che vogliono
invitare gli austriaci alla prossima danza. Eccoli
sotto di noi. I due primi grattano disperatamente
due mandolini, due altri li seguono battendo a
gomitate e a calci delle latte di benzina. Dietro
viene sculettando e sgambettando il violoncellista.
Ha per violoncello un lungo attaccapanni di ferro.
L&rsquo;orchestra si ferma per fare agli ufficiali una
serenata, sotto la gesticolazione frenetica del più
fantastico direttore d&rsquo;orchestra.</p>

<p>Porta in testa una gamella obliqua, sulle 33, a
guisa di berretto inglese. Si è legato sul culo le
falde rialzate del cappotto per imitare l&rsquo;antica foggia
militare italiana. Buffonescamente insulta i
suonatori cadenzando la melopea con lazzi e pernacchi
fragorosi. La tempesta di rumori e di grida
sveglia gli accampamenti nella Vallatella Silà.</p>

<p>Applausi. Applausi e ironie volubili degli echi
freschi ventilati da morbidi rombi lontani.</p>

<p>L&rsquo;orchestra si ferma davanti al Comando del
Gruppo. Il capitano mi prega di parlare. Si affollano
bombardieri, artiglieri e suonatori.</p>

<p>&mdash;Cari bombardieri, cari artiglieri e fanti d&rsquo;Italia,
grazie di tutto cuore per la serenata a noi e
per i meravigliosi pernacchi scagliati contro gli<span class="pagenum"><a name="Page_25" id="Page_25">[25]</a></span>
austriaci! La vostra fragorosa allegria dimostra al
cielo, al sole che tramonta e alle stelle, che sapete
spavaldamente infischiarvi di tutti i pericoli! Voi
avrete appreso dalle molte informazioni che se non
è certa è probabile la grande battaglia questa notte
alle due e mezza. Io personalmente ci credo. Ad
ogni modo ciò non vi preoccupa, come vedo, non
può preoccupare nessuno poichè altre informazioni
e queste certissime mi hanno convinto come hanno
convinto tutti i capi che l&rsquo;intera linea italiana
dall&rsquo;Astico al mare è pronta, assolutamente pronta
non soltanto a resistere a qualsiasi offensiva
austriaca, ma anche a rintuzzarla vittoriosamente.
Ricordatevi: qualsiasi offensiva, anche strapotente,
sarà massacrata. Cadorna non era un generale incapace.
Ebbe soltanto il torto di non dimettersi,
quando si sentì stanco e logorato. Fu lui che scelse
la linea del Piave, ed è una linea forte. Ora è di
acciaio. Resisterà. La lotta sarà aspra, e vi saranno
momenti gravi, forse delle oscillazioni. In quei
momenti, pensate che quella pianura veneta, laggiù,
è il letto della nostra sposa unica e divina: l&rsquo;Italia...
il letto delle vostre spose che adorate...
Voi, ritti in piedi, custodite la porta, e la
scala che gli austriaci vorrebbero assalire! Pensate
che cedendo il passo un solo istante voi permettereste
vergognosamente a quelle canaglie di
entrare in casa vostra, piombare nel vostro letto
e possedere le vostre donne. Meglio morire! Sono
certo che nessuno di voi vorrà essere un vile idiota<span class="pagenum"><a name="Page_26" id="Page_26">[26]</a></span>
e becco contento. Ed ora andate a dormire, sarete
svegliati a tempo opportuno!</p>

<p>Giudicai opportuno di svestirmi per riposarmi
meglio.</p>

<p>In branda a 6 centimetri dal tenente Bosca. Abbiamo
fra di noi come orinali un bossolo da 75
ed una scatola da conserva. Ogni 5 minuti (verifico
l&rsquo;orologio alla mano) la notte silenziosa succhia una
nostra granata da 149 uuuussss uuufff. Mi addormento.</p>

<p>Alle 2 e mezza siamo svegliati dal bombardamento.</p>

<p>&mdash;Bosca, ci siamo.</p>

<p>Mentre ci vestiamo sentiamo crescere, addensarsi
e centuplicarsi i sibili delle granate austriache
che fanno, passando sui roccioni e sul tetto di
lamiera, l&rsquo;illusione d&rsquo;un&rsquo;enorme corrente d&rsquo;acqua
col loro rumore di seta lacerata. Passano a un metro
o due dalla lamiera che vibra e vanno a scoppiare
in val Silà.</p>

<p>Bombardamento feroce, pieno, continuo. Abbondanza
di munizioni. Gli austriaci credono siano
annidate molte batterie in Val Silà.</p>

<p>Siamo tutti in piedi col respiratore inglese bene
saldato al viso. Fuori buio. Un vago sentore d&rsquo;alba
verso il Cimone. La vallatella è piena di fragori
violenti, irritatissimi, fra le vendette gli squarciamenti
e le minacce urlanti degli echi. Controllo tutto,
chiamo gli uomini. Sul tetto di lamiera scorre dilatato
il fiume dei sibili. Ho l&rsquo;impressione di essere<span class="pagenum"><a name="Page_27" id="Page_27">[27]</a></span>
immerso in quel fiume che cresce. La baracca
sembra abbracciata da un&rsquo;inondazione di sibili.
Verifico il respiratore di ogni bombardiere. I gas
lagrimogeni cominciano ad agire sui nostri occhi.
Bizzarrissima sensazione di piangere senza
dolore. Albeggia.</p>

<p>Tutte le nostre batterie rispondono con un fuoco
precipitato. Le vampe continue e fitte vestono il
Cengio d&rsquo;un convulso drappeggio di fuoco. Val
Silà è piena di fumi bianchi, grigio-perla che si sfilacciano
forati dalle vampe delle nostre batterie.</p>

<p>Ecco una sorpresa che ci lascia presto indifferenti:
un nuovo tipo di granate austriache che
scoppiando lanciano in alto lunghissimi vermi ondulosi
e perpendicolari alti 50 e talvolta 100 metri.</p>

<p>Strani vermi di fumo anellato che talvolta non
riescono a rizzarsi e allora si sviluppano orizzontalmente
scrosciando e borbottando nella vegetazione.
Sono granate segnali che servono ad indicare
agli osservatori austriaci un punto di caduta
invisibile nelle vallate profonde. Le batterie austriache
di Campolongo, Luserna, Tonezza, sembrano
avere una questione personale con Val Silà.
Concentramento di fuoco contro di noi. I telefoni
non rispondono più.</p>

<p>Il mio attendente Ghiandusso viene con una catinella
piena d&rsquo;acqua seguito dalla mia cagnetta
Zazà. Ghiandusso le impone i soliti esercizi ed
eccola seduta sul culo, schiena ritta con un giornale
piegato in bocca.<span class="pagenum"><a name="Page_28" id="Page_28">[28]</a></span></p>

<p>Senza togliermi il respiratore, faccio la mia
toilette a dorso nudo nell&rsquo;acqua diaccia. Non posso
lavarmi il viso, e parto col capitano per raggiungere
i miei amici in batteria a Sculazzon. Il monte Priaforà
fiata vampe. Fiati di fuoco tra le labbra nere,
occhiate di fuoco sotto le palpebre nere, stilettate
di fuoco dalla pancia nera del monte. BRAA
bububu BRAA vuvuvu delle valli. La strada che
ci conduce a Forte Corbin è tempestata dalle
granate. Nel forte trovo il capitano Melodia, magro,
onduloso, allegro e pronto alla beffa. Scendiamo
con lui in un sotterraneo che dà al camminamento
Cima Ardè.</p>

<p>Il mio capitano si è munito di due lampadine
elettriche. Dopo avere seguito per 10 minuti un
tortuoso camminamento sotto il cielo sibilante e
lampeggiatissimo giungiamo ad un vero pozzo di
miniera. Curvi ci inoculiamo in una galleria
tutta stillante su un terreno sempre più sdrucciolevole.
Il pozzo scende nella spina dorsale
di un costone fortificato. Riconosco ormai il cammino
che ci deve condurre alla famosa Dama al
Balcone. Infatti dieci passi dopo sbocchiamo nel
fulgore sfarzoso di centomila feste da ballo
riunite. Sono i centomilioni di candele del massimo
proiettore che sorveglia le posizioni Austriache
in Val D&rsquo;Astico. Pausa abbacinante. Poi
sentiamo la danza furibonda e il ta-ta-ta-ta-tà capriccioso,
spietato, ironico e femminile della mitragliatrice
Saint-Etienne che, sei metri a destra,<span class="pagenum"><a name="Page_29" id="Page_29">[29]</a></span>
sputa come una Andalusa fuoco di passione e garofani
rossi dal suo balcone mascherato di fogliami.
E&rsquo; lei la leggendaria Dama al Balcone della
brigata Casale.</p>

<p>Una Saint-Etienne prodigiosa. Si ricorre a lei
per la difesa dei punti pericolosi. Non si inceppa
mai se è servita e accarezzata dal suo amico mitragliere
Buco, un pugliese magrolino, olivastro,
dagli occhietti furbi tutti a lampi che si mescolano
ai lampi d&rsquo;una risata bianca continua. Meccanico
provetto. Non ha mai bisogno di smontare
la sua amante per pulirne il cuore. La domina impugnandone
la groppa flessuosa, la pizzica, la solletica.
E la Dama elegante in nero si curva
giù sugli abissi dove fervono le serenate austriache
e sputa, sputa i suoi innumerevoli fiori veementi
che uccidono i romantici e audaci suoi serenatori.</p>

<p>Buco mi saluta offrendo la sua risata allegra
allo splendore elettrico bianco azzurrino del proiettore.
Siamo glorificati, divinizzati dalla versicolore
splendida pazzia delle farfalle che si slanciano
ebbre d&rsquo;oro nel gran fascio di luce, cozzano ruzzolano,
piroettano contro il grande occhio vetrato
divenuto ormai accecante.</p>

<p>La rabbia delle cannonate in rissa con tutti gli
echi mugolanti accresce la fantasia e il mistero di
questa notte ultra-romantica innamorata di morte e
d&rsquo;ilarità crudele. Tragicamente come uno spettro
dalla tonda pancia di metallo in fusione, il proiettore
che funziona a distanza esce dalla sua caverna<span class="pagenum"><a name="Page_30" id="Page_30">[30]</a></span>
e s&rsquo;avanza sul binario Decauville fin sull&rsquo;orlo della
roccia a picco, poi retrocede senza rumore e si
cela nel buio.</p>

<p>Dal fondo della caverna i foto-elettrici regolano,
sulla sfera girevole di un apparecchio i movimenti
di spostamento e di accensione. Ma
le rotaie sotto il proiettore brillano e si torcono
come serpenti fosforescenti e il mio sogno ultra
acceso vede realmente camminare un formidabile
spettro dalla pancia vetrata tutto convulso nello
sforzo di liberarsi dalle farfalle in foia. Si avvicina
austero e minaccioso alla troppo civetta Dama
mitragliatrice che schiamazza, sbraita sempre più
contro i suoi corteggiatori della valle.</p>

<p>La bella Dama d&rsquo;acciaio respira golosamente
l&rsquo;eccitante miscela degli odori notturni: vaniglia,
violette, acacie e menta selvaggia, tutti pepati dall&rsquo;odore
aspro dominatore della balistite.</p>

<p>Sembra ballare pazza di gioia la sua strana danza
a schiena curva. Fumano i suoi capelli sciolti. Il
mitragliere le stringe i fianchi e l&rsquo;ombra ingigantita
della coppia bizzarra danza proiettata a cento
metri davanti a noi sul tondo, enorme cerchio di
luce che il fascio luminoso del proiettore stampa
sulla nebbia. Vicino, sotto, sopra, intorno, altre
ombre strabilianti: le nostre. Labirintica prospettiva
fra gli specchi irreali numerosissimi di questa
festa da ballo.</p>

<p>Buco mi dice: «Come è bella la mia dama!
Elegantissima! Come balla bene! E&rsquo; un po&rsquo; ca<span class="pagenum"><a name="Page_31" id="Page_31">[31]</a></span>pricciosa
e suscettibile, ma non con me. Con me
è buona! Mi è stata sempre fedele, mi preferisce
a tutti! Mi dà tutto il suo spirito e il suo ingegno...
Gode, veramente gode quando io la olio di baci...
ha un odio speciale per quella stupida, pettegola
che vorrebbe tenerle testa là davanti a noi!».</p>

<p>Sentiamo infatti le numerose pallottole della mitragliatrice
austriaca frugare brutalmente a 2 metri
sopra le nostre teste nella vegetazione buia.</p>

<p>La Dama al Balcone la deride, la insulta a
perdifiato: «Idiooota&nbsp;&nbsp; ta-ta-ta-ta-ta-ta-&nbsp;&nbsp;&nbsp; Idiooota
ta-ta-ta-ta-ta.»</p>

<p>Rispondono tutti gli echi del muraglione di faccia,
ma una gran nebbia ci vieta di vedere malgrado gli
sforzi insolenti del proiettore la strada austriaca
da dove scendono gli assalitori. Gli echi irritati o
sedotti ridono essi pure, conquistati dalla festa da
ballo, moltiplicando i loro lunghi</p>

<p class="center">
gia-a-a-a-a-a gia-a-a-a-a-a gia-a-a-a-a-a<br />
</p>

<p>Sembrano frane di ghiaia o meglio grida di
popolo sfamato sotto l&rsquo;opulenza esplodente di questi
palazzi rocciosi. Le stelle altissime palpitano
come segnali luminosi di una lontanissima battaglia
di pianeti.</p>

<p>No! no! sono le sonagliere di molleggianti equipaggi
invitati celesti! Mille, mille bocche ridenti di
dame lontanissime affacciate allo Zenit. Si sbracciano,
si sbracciano per gettare nella grande festa
da ballo perle, perle ossessionanti e tali da mutare
presto la danza in una rissa di folgori avvinghiate,<span class="pagenum"><a name="Page_32" id="Page_32">[32]</a></span>
che si contendano delle campane montane. Ma
le stelle purtroppo sono già ridiventate ciò che sono
in realtà: i rubini che ornano i volanti dinamici
delle gonne alle divine ballerine che non balleranno
purtroppo mai con noi! Saluto Buco, e
passo sotto una vôlta fronzuta. Urto nelle spalle di
un enorme bombardiere.</p>

<p>Siamo in una delle piazzole della batteria di
Melodia. Fooc! srrrrrrrrrrrr. Seguiamo in alto
l&rsquo;ascensione di una bomba da 58. Eccola già in discesa
mugolando giù giù nella vallata SCRABRAAANG.
Si riprende il camminamento.<span class="pagenum"><a name="Page_33" id="Page_33">[33]</a></span></p>




<h2><a name="III" id="III"></a>III.<br /><br />

LA BATTAGLIA CHIMICA<br />
E GLI ALONI AZZURRI</h2>


<p>Nei prati alti che strapiombano sulla confluenza
dell&rsquo;Astico e dell&rsquo;Assa, la battaglia si spalanca
davanti a noi con un milione di vampe febbrili
e dei vasti roteanti volumi d&rsquo;aria che ci squassano
fra la vegetazione torturata e singhiozzante.</p>

<p>A destra scoppia nel folto fogliame nero</p>

<p class="center">
SGRAGRANG-GRAANG<br />
</p>

<p class="noi">una Spraangranata. Il graticcio di verdura che ricopre
il camminamento diventa per me un pergolato
satanico dai grappoli furibondi. La terra
sembra sventrata dagli atletici colpi di reni delle
nostre bombarde. Invisibili sotto di noi slanciano
a gara con brutalità ubriaca i loro bottiglioni di
sciampagna esplosiva in alto, in alto e li guardano
ammirati la bocca al cielo, senza curarsi degli immensi
tondi maestosi rimbombi che quell&rsquo;alcool
massacrante produce a 600 metri sotto di loro.
Ci sdraiamo per riprendere fiato su un declivio
mentre la luce torbida dell&rsquo;alba sbianca la curva<span class="pagenum"><a name="Page_34" id="Page_34">[34]</a></span>
dei fumi e svela sui fianchi prativi di Campolongo
in faccia a noi i villaggi di Rotzo e di Albaredo.
Piccole mandre di casette bianche dal tetto rosso,
umili, timide, infantili, estatiche, beate.</p>

<p>Le nostre batterie da 149 tirano accanitamente
con sempre nuove rotaie buttate sulla valle contro
la Croce di Alenburg. La Croce appare incensata da
fumi bianchi, neri; blocchi, cerchi, ovi, losanghe,
pacchi di fumo che spacchettano delle stelle violente
d&rsquo;argento votivo.</p>

<p>Più giù 3 case di Rotzo godono d&rsquo;essere spaccate.
Si fumano spensieratamente da sè come pacifiche
sigarette. Invitano, implorano o sfidano le
granate nostre che le sfondano con voluttà crudelissima.
Il villaggio di Rotzo ha delle linee semplici,
caste, sante come dipinto da Giotto sotto gli elastici
ondulanti arabeschi e guinzagli che gli scaglia forse
il genio dinamico plastico di Boccioni. I volumi mostruosi
e lenti dei fumi sono assaliti dalle pressioni
d&rsquo;aria formidabile, giganteschi boa di forze torride
che li arruffano, impacchettano, globalmente. Salgono
i fumi, ma sono ricacciati giù, scopati dalle
ventate furenti e rinascono più tenere, più tranquille,
più attente, più sottomesse le sette casette
di Rotzo. La luce che cresce dà ai tetti il colore
del sangue. Sono forse segnate per il macello quelle
strane pecorelle? Il campanile è da tempo decapitato.
Penso al tragico fermento molecolare di quelle
fragili mura che presentono l&rsquo;urto acuto di
diabolico pesce d&rsquo;acciaio che li sfascerà. Sembrano<span class="pagenum"><a name="Page_35" id="Page_35">[35]</a></span>
anche bianche polpe di cadaveri in fondo al mare
grigio verde fumoso di quest&rsquo;alba sottomarina fra
gli assalti voraci degli innumerevoli squali esplosivi.</p>

<p>Valli, valloni, valloncelli, burroni, vallette, conche
e torrentelli si sono svegliati, gemono, singhiozzano
e strillano a perdifiato. Poi una collera
li invade e scoppiano ovunque moltiplicando i loro
grugniti, rutti, sputacchi, vomiti lugubri. Le valli
ampie sono sdegnose nelle loro digestioni sonore e
senza fretta ingoiano i pesanti fragori per rivomitarli
masticatissimi tra i denti stridenti dei loro
echi che brillano e tintinnano di passione.</p>

<p>Sentiamo sotto i piedi risuonare i polmoni, le
budella e fino in fondo lo sfintere della montagna
dove si sono infilati, asserragliati e stipati infiniti
rumori. Alle nostre spalle frana una valanga di echi
appassionatissimi. Li distinguo tutti: ovoidali, sferici,
serpentini, piramidali, cubici, stracciati, tutti
accalcati nella furia goliardica di partecipare alla
battaglia. Risse, corse, fughe, salti, capitomboli e
coiti forsennati di rumori.</p>

<p>Ormai gli echi si sono fatti esperti, attentissimi,
tutti al loro posto come vedette.</p>

<p>SPRANG-SPRANG di cannonata e BRAAAA
BRAAAA di echi. Vi sono in alto loggioni di Echi
affollatissimi che fischiano. Sono molto più numerosi
delle cannonate. Ogni cannonata è aspettata
da 10, 20, 30 echi pronti a schiacciarne il fragore
sbranarlo, lacerarlo, liquefarlo, spremerlo, allun<span class="pagenum"><a name="Page_36" id="Page_36">[36]</a></span>garlo,
spezzettarlo per poi riscagliare tutto con
schizzi, sputi, scherzi, rabbuffi e risate, risaaaate,
risaaaate infiniiiiiiiiite.</p>

<p>Sento lontanissimo dietro di me rumoreggiare
dei colossi che certo buffonescamente calpestano la
lamiera del mare Adriatico. Certo le platee della
pianura veneta applaudono e ridono. Nel cielo, migliaia
di rumori ginnasti dondolano sui trapezi del
vento, giuocano e ridono.</p>

<p>Noi non possiamo ridere, colla faccia presa dal
respiratore inglese, che ci dà, colle sue tubature,
dei profili di originalissimi palombari immersi in
un mare di gas asfissianti e lagrimogeni. Ecco la
terribile iprite!</p>

<p>Gli ufficiali verificano il respiratore inglese sul
viso dei soldati. Hanno tutti il naso prolungato mostruosamente
dalla tubatura di caucciù che scende
nella gialla musetta. Alcuni sembrano formichieri,
altri fanno oscillare dei misteriosi cordoni naso-ombelicali.
Una luce di rogo crepita improvvisamente
dietro di noi: sono strani viluppi neri di resina
e catrame che cuociono e fumano sospesi su
cavalletti come porci impalati, spandendo un acre
odore-vapore anti-ipritico.</p>

<p>La trincea sembra un laboratorio chimico pieno
di scienziati impazziti. Impazziti forse dalle continue
nuove miscele sempre più pericolose azzannanti
e massacranti che la valle smisurato lambicco
fornisce a noi pronti ma un po&rsquo; ansanti nel
risolvere i problemi di questa così lirica e pur<span class="pagenum"><a name="Page_37" id="Page_37">[37]</a></span>
scientifica battaglia chimica: acetilene, solfuro di
carbonio, acido solforoso, cloropicrina.</p>

<p class="center">
TUM-TUM BROONG
</p>

<p class="noi">d&rsquo;un nostro 75 da campagna.</p>

<p>Rispondono gli echi</p>

<p class="center">
BRAA
</p>

<p class="noi">bu-bu-bu-bu-bu-bu<br />
vu-vu-vu-vu-vu-vu-vu.</p>

<p>Entrano in scena i grossissimi calibri. Sulle bottiglie,
i bottiglioni di esplosivo inebriante crollano
ormai i barili giganti. E la frenetica gioventù
baldanzosa dei gas a lungo compressi si scatena
nella domenica di tutte le libertà omicide. I barili
non bastano. Bisogna sventrarsi, pensano i cannoni,
e gettare a manate e a palate sulle montagne
in giro le nostre lunghissime budella di bronzo.
Inghirlandiamone anche le cime che ora tintinnano
sotto i primi buffetti dorati del lontanissimo faticoso
sole nascente. I rumori salgono, salgono, come
spiraliche budella nere a strangolar le cime perchè
se mai vi fosse un nostalgico pastore a sognare,
possa pensare d&rsquo;essere immerso a capofitto colle
punte dei monti nel più spaventoso inferno di tutte
le religioni.</p>

<p>Prendiamo il camminamento e poi la trincea della
brigata Casale. Si scende dietro le spalle dei fucilieri
che scattano, sparando pim-pam-pam-pam.</p>

<p>Un gruppo di mitragliatrici innaffia giù con un
ta-ta-ta-ta-ta-ta-ta che non cessa, un burrone a 300<span class="pagenum"><a name="Page_38" id="Page_38">[38]</a></span>
metri sotto di noi granulato di piccole forme che
salgono. I nastri delle cartucce corrono su a tuffarsi
nella macchina sussultante come frettolose di trovarvi
il varco e per la canna precipitare con gioia
contro i corpi vivi che appetiscono.</p>

<p>Sulle bocche delle mitragliatrici si aprono e chiudono
fulmineamente orchidee e giaggioli scarlatti,
argentei e dorati. Flora tropicale dalla telegrafica
fecondità.</p>

<p>Valle Ghelpa mette 200 metri di vuoto tra noi e
la trincea austriaca di Cima Tre Pezzi incoronata di
fumi neri zaffiro, smeraldo e celeste verdolino delicatissimo.
Svolazza via un fumo elegantissimo a
mille pieghe come una veste di Poirée. Sentiamo
che la battaglia infuria a destra dove si dice gli inglesi
abbiano ceduto. Siamo a Sculazzon fra le
mie bombarde con l&rsquo;amico Mattoli.</p>

<p>Si tira verso destra in un punto della valle ormai
trasformato in un vulcano. Il ritmo della fucileria
opprime il cuore. Corre voce nella lunga trincea
della brigata Casale che gli austriaci hanno conquistato
900 yards agli inglesi con un principio di
accerchiamento che avrebbe per obiettivo il Cengio.
Tutto il blocco di montagne che s&rsquo;incunea fra
l&rsquo;Astico e l&rsquo;Assa è in pericolo. Passano uomini e
uomini con cassette di munizioni. Hanno spostato
le mitragliatrici verso la destra. I telefoni però
funzionano. Ordine di cessare il fuoco delle bombarde.
Ma una lieve angoscia ci punge nello straripamento
dei fumi che ormai hanno invaso tutto il<span class="pagenum"><a name="Page_39" id="Page_39">[39]</a></span>
paesaggio oscurandolo. Siamo ripiombati in una
specie di notte caotica fra gli altissimi scossoni dell&rsquo;aria
dove viaggiano come su mille binari paralleli
i proiettili dei grossi calibri. Impera ora il 280.
Interviene tirannicamente il 305 di tratto in tratto.
Questo che scoppia è certo un veliero carico di
esplosivi spinto in questo mare di fumi per colmare,
incagliandosi, lo stretto che separa gli Austriaci e
gli Inglesi.</p>

<p>Oh con quale fierezza italiana io ammiro i buoni
fanti della brigata Casale che sparano nella trincea!
In uno squarcio di luce ancor torbida una
allucinazione o una realtà stranissima assale i miei
occhi. Ogni soldato che spara sussultando al suo
parapetto ha uno strano alone azzurro-rosso intorno
a sè. Sembra un molle globo di nebbia, una ruota
di fumo azzurrino. Ne noto tre, quattro, venti,
cento. Mi alzo e nell&rsquo;angosciosa precipitante frenesia
della fucileria seguo la trincea. Certo ogni combattente
appare ai miei occhi come un nucleo opaco
o meglio come il mozzo di quella misteriosa ruota
di diafano azzurro. Intuisco così la presenza della
vita vissuta che avviluppa ogni combattente nel
momento della battaglia.</p>

<p>Sono grovigli di giorni passati, di gioie godute,
di dolori sofferti che affettuosamente si arrotondano
sull&rsquo;uomo nel giuoco supremo; quando le
forze ostili lo assaltano da ogni parte. Ogni
ruota azzurra è diversa dall&rsquo;altra, non so se
per l&rsquo;età, le condizioni di vita, o la coscienza.<span class="pagenum"><a name="Page_40" id="Page_40">[40]</a></span>
Malgrado le ondate sbattenti dei fragori e degli echi
polifonici io odo quelle ruote azzurre veramente
vive chiamare, gridare, implorare. Voci di donne
in lagrime, gridio di bambini al sole e la madre
impietrita che singhiozza, e il viso del padre che si
scolora leggendo il giornale, e la bocca soavissima
fresca che mostra le sue perle più ricca di ogni ricchezza.</p>

<p>Ecco sfioro la schiena d&rsquo;un forte soldato dal
viso cotto dal sole: sono nel suo alone azzurro
e tremo come chi entra nella casa dove
è morto qualcuno fra pianti disperati. Il
soldato che m&rsquo;è vicino e che spara, spara, affrettando
i colpi è forse un marinaio. Chi pensa più
alle fischianti pallottole che cinguettano sul capo
coi primi passeri indifferenti? Sono preso dalla
gioia di scoprire una nuova legge. Ben lontano dai
Bergson seduti nelle cretine poltrone universitarie
trovo nel momento più pericoloso d&rsquo;una battaglia
la soluzione di molti problemi che i filosofi non potranno
mai scoprire nei libri, poichè la vita non si
svela che alla vita. Il segreto amplesso del passato
e del futuro nella stessa coscienza si rivela a coloro
che tutto il passato hanno vissuto, sudato, pianto,
baciato, morso e masticato e che vogliono fra le
carezze o le gomitate della morte vivere, baciare,
masticare e soffrire il loro futuro.</p>

<p>I fanti della brigata Casale mi appaiono come
astri nella loro atmosfera gassosa di luce azzurra.
Atmosfere ruotanti che si sfrangiano simili a<span class="pagenum"><a name="Page_41" id="Page_41">[41]</a></span>
ruote dentate della gran macchina della battaglia.
Il mistero mi avvince, la divinazione mi
incoraggia. Ogni ruota è formata, tessuta di innumerevoli
piccole ruote. Più queste piccole ruote
snelle e combacianti sono numerose, più l&rsquo;alone o
ruota globale chiude fortemente il nucleo che è
più compatto. Quando è facile decifrare e contare le
ruote secondarie che girano sul combattente, questo
ha un nucleo più fragile e più scoperto; e la
massa di sensibilità vissute, ondeggiando elasticamente
e agganciandosi ad altri aloni, lo protegge
poco o affatto.</p>

<p>Potenza della nostra razza meravigliosa e della
sua sensualità dentata, polputa e coperta di bocche
come una piovra! In quelle ruote azzurre vi sono
tutte le forze affettive dei congiunti, amici, parenti,
figli, madri, amanti e bambini che unite
alle forze dei dolori e piaceri passati corazzano i
combattenti. Avevo già ammirato la bella qualità
d&rsquo;uomini che distingue la brigata Casale, uomini
forti, agili, scattanti, con muscoli visibili, denti e
capelli ben piantati. Li ho sentiti i migliori della
razza eletta perciò capaci di amare, più amati, più
ricordati, più istintivi. Amici del sole e del mare,
sanno agire bene senza pensare, hanno quasi tutti
oggi un forte alone azzurro d&rsquo;affetto e di coraggio
protettore; vincono, vinceranno, hanno già vinto,
ne sono sicuri.</p>

<p>Infatti mentre cresce dovunque la spavalderia
gesticolante del sole scopando via con le sue lunghe<span class="pagenum"><a name="Page_42" id="Page_42">[42]</a></span>
scope d&rsquo;acciaio e d&rsquo;oro flessibilissime le immani
matasse di fumi, nebbie, fragori, rumori, io constato
che fra questi combattenti dagli aloni azzurri
vi sono pochi morti, molti feriti, ma questi raggianti
e sicuri d&rsquo;una prossima più forte salute
domani.</p>

<p>Tre ore dopo rientravo al Gruppo. Riordinamento
delle linee telefoniche rotte. I guardafili
corrono sulla strada. Uno porta l&rsquo;apparecchio
telefonico, l&rsquo;altro rotoli di filo. Incontro
dei porta-ordini in biciclette veloci che ondeggiano
su e giù nei vasti buchi scavati dalle
granate. Il fuoco austriaco rallenta sempre più.
Giungono le ultime granate colleriche disperate.
Trovo al Gruppo bombardieri le prime notizie e le
voci che corrono false, vere, imprecise. Molti feriti,
pochi morti. I nostri muli massacrati. I nostri
fanti contrattaccano con gli Inglesi a Cesuna per
riprendere i 300 yards perduti. Una baracca nostra
vuota in fiamme. Il bombardamento austriaco
si accanisce ancora su Campiello. Gli Austriaci
hanno preso cima Ekerle agli Inglesi. Molti colpi
sono caduti su Piovene e su Schio. L&rsquo;offensiva
austriaca è generale dal Val D&rsquo;Astico fino al mare;
con fluttuazioni la linea nostra resiste poderosamente.
Sento nell&rsquo;aria la sicurezza della vittoria.</p>

<p>Alle 10 il bombardamento che è cominciato alle
due e mezza di notte è completamente cessato.
Val Silà riprende la sua fresca anima alpina, bacinella
di silenzio puerile, tenero, nostalgico. Ma l&rsquo;in<span class="pagenum"><a name="Page_43" id="Page_43">[43]</a></span>vade
un nuovo frastuono veramente inaspettato.
E&rsquo; il corteo orchestrale di ieri sera che gira spaccando
i timpani colla virulenza delle latte percosse,
i lazzi, i pernacchi. Hanno aggiunto due chitarre
e un clarinetto. Il direttore impazzisce gesticolando
di gioia; sembra guidare buffonescamente l&rsquo;anima
ancor commossa della Patria alla fiera finale dove
saranno macellate e mangiate dai panciuti e ghiotti
cannoni le mandre austriache.</p>

<p>Mi addormento in baracca affranto, soddisfatto.
Sonno pesantissimo.</p>

<p>A mezzo giorno due nostre cannonate mi svegliano
dandomi l&rsquo;illusione di Ghiandusso battente
alla mia porta. Grido nel sonno «Ava-a-anti».
Ho preso due cannonate per un innocuo bussare
alla porta, tanto il mio sonno fu profondo.</p>

<p>Tre giorni dopo il generale Monesi in automobile
si ferma davanti alle baracche del Gruppo. Entra,
allegro. Eccellenti notizie. Con La sicurezza di un
generale vittorioso, dopo avermi detto di avere assistito
alla serata futurista di Brescia mi parla del
piano fallito degli Austriaci che speravano di tagliarci
fuori facendo cadere tutto il massiccio nostro
(Forte Corbin, Cima Arde, Cesuna) giungendo al
Cengio e poi al Pao con un aggiramento. Le nostre
posizioni perdute del Tonale sono riconquistate.
Asiago, il Grappa sono fermi. Abbiamo perduto
una parte del Montello sul quale pesa lo sforzo
principale degli Austriaci, che sono però contenuti.</p>

<p>Il generale Monesi parte sotto una pioggia di<span class="pagenum"><a name="Page_44" id="Page_44">[44]</a></span>rotta,
mentre si straccia il nebbione agitato e dilaniato
dal vento che sale da Val D&rsquo;Astico inesauribile
caldaia di nebbie. I nostri 75 campagna non
tacciono mai e i loro proiettili hanno dei rumori
di siluri sull&rsquo;acqua.</p>

<div class="exi">
<p class="noi">
Ptoo!... fisssss<br />
Pto! Pto! Pto! fiiiiii<br />
Ptoo! Ptoo! Ptoo! fiiiii<br />
</p>
</div>

<p>Il 19 giugno all&rsquo;alba vedo venirmi incontro Zazà
allegra e civettante con in bocca un foglio di carta,
seguita dal suo nuovo corteggiatore Ligò cagnolino
buffo incrocio di barboncino e di buldog bastardo.
Agilissimo con mosse di cavallino, fulvo
come Zazà ma frenetico di mosse, musino delicato
con una strana punta rosea-nerastra, occhi acquosi-grigi,
grazioso, intelligente, vivace, non più giovanissimo.
E&rsquo; sempre in foia. Assale amorosamente
Zazà e le strappa il foglio di carta. Io prendo
a volo il foglio e leggo: «Bollettino Diaz&mdash;9011
prigionieri austriaci e circa 300 mitragliatrici austriache
catturate. Le nostre truppe stanno riconquistando
il Montello e ricacciando gli austriaci nel
Piave».</p>

<p>Il 21 giugno sera sorveglio e dirigo un lavoro di
mine per piantare una nuova baracca. Tre bombardieri
intorno al pistoletto conficcato in una piega
della roccia. La mazza bene impugnata da braccia
rudi gira sulla mia testa scintillando ogni volta
rosea in alto negli ultimi raggi obliqui del sole. Il
secondo bombardiere ogni tanto spinge il raschietto<span class="pagenum"><a name="Page_45" id="Page_45">[45]</a></span>
nel buco per togliere la polvere. Con cura introduco
la sabulite, capsula e miccia. Tutti via a 50
metri di distanza. Il bombardiere dà fuoco e fugge</p>

<p class="center">
Tum Tum PRAANG
</p>

<p>Poi i tonfi toonfi dei blocchi ricadenti. Zazà abbaia
e corre mentre un porta-ordini in bicicletta
arriva trafelato. Il capitano legge e mi comunica
l&rsquo;ordine di partire per Scandiano e raggiungere
le squadriglie di Auto-Mitragliatrici blindate alle
quali sono assegnato.<span class="pagenum"><a name="Page_46" id="Page_46">[46]</a></span></p>




<h2><a name="IV" id="IV"></a>IV.<br /><br />

UNA DONNA-PREMIO</h2>


<p>Il 22 giugno, partendo da Val Silà a piedi seguito
dal mio attendente Ghiandusso, che chiacchiera volubilmente,
sento subito rinascere nelle mie gambe
l&rsquo;inebriante elasticissimo passo del Carso. La strada
scende fra i grossi calibri Inglesi che gli artiglieri
alti, biondi, casco coloniale e braccia nude ripuliscono
cantando. Quelle voci aspre un po&rsquo; velate
di marinai d&rsquo;oltre Manica contrastano con le morbide
ondate profumate del vento estivo che ci viene
un po&rsquo; stanco dall&rsquo;immensa pianura veneta giù
sotto il Cengio.</p>

<p>La mia cagnetta Zazà sculetta, abbaia e m&rsquo;invita
a correre. Corro con lei fuori dalla strada. La
montagna è tutta riplasmata dal bombardamento.
Mi fermo e bevo la visione calda e nutriente della
Patria coricata immensamente che sembra sollevare
con ritmo felice l&rsquo;ampio petto della pianura
tatuato di strade e villoso d&rsquo;alberi che il sole imbrillanta
di un sudore dorato. La città e i villaggi
sono i suoi amuleti.</p>

<p>Oggi è il 22 giugno; 22 doppio di 11, mio numero
preferito, numero fortunoso che mi lega alle
forze favorevoli e all&rsquo;Italia.</p>

<p>A Campiello fra tre buche profonde di 305,<span class="pagenum"><a name="Page_47" id="Page_47">[47]</a></span>
trovo il mio carrozzino con mulo e bagagli. Tutti
su con Zazà abbaiante. Ghiandusso dice:</p>

<p>&mdash;Guardi quella granata da 280. Non è scoppiata.
Dorme nel suo buco come un porcellino. Mi
sembra di andare alla fiera.</p>

<p>La strada già rovente è piena di soldati inglesi
che corteggiano con omaggi incerti le belle popolane
italiane. Ghiandusso sentenzia:</p>

<p>&mdash;La guerra è stata fatta per <i>mescià le rasse</i>!</p>

<p>Giungo a S. Orso, Comando della decima armata.
Io provo sempre uno schifo istintivo nell&rsquo;entrare
nei comandi. Quasi sempre deprimentissimi
ambienti dove regnano due generi di imboscati
odiosi: <i>gli sgobboni arrivisti</i>, pavoni e tacchini di
Stato Maggiore che antepongono sempre la loro
carriera alla Patria e i <i>fiacconi rammolliti</i> che pensano
unicamente a migliorare la mensa e allo
champagne. Ho inoltre un profondo orrore per i
generali che hanno quasi sempre delle civetterie ridicole
di vecchie mantenute. Ma Caviglia fa eccezione
e il suo ambiente è quasi degno di lui.</p>

<p>Mi riceve affettuosamente e subito mi descrive
sul plastico la battaglia del Montello, precisandomi
tutti gli errori e tutte le correzioni già suggerite e
in parte compiute con successo. Con la sua sorprendente
calma ultra-piemontese, alto, freddo, pochi
gesti, assoluto equilibrio fisiologico, armato
d&rsquo;un buon senso spoglio di frasi, egli parla del maneggio
delle fanterie che non fu lodevole. Disapprova
i due attacchi sui fianchi del Montello che<span class="pagenum"><a name="Page_48" id="Page_48">[48]</a></span>
furono come era prevedibile massacrati dalle artiglierie
nemiche. Bisognava invece sferrare un attacco
unico centrale, con 4 reggimenti, dopo avere
simulato con un violento bombardamento le due
azioni ai fianchi.</p>

<p>Caviglia dice:</p>

<p>&mdash;Badoglio ha creato un meraviglioso schieramento
di artiglierie... Quando Badoglio ha
il tempo di riflettere è un generale capace
e potente. Ad ogni modo è il nostro miglior generale.</p>

<p>Caviglia parla poi del Duca D&rsquo;Aosta che era a
Fogliano quando gli austriaci irruppero sulla nostra
riva. Fu più volte invitato a ritirarsi, rispose
sempre «No, rimango!» Il duca è un
uomo coraggioso, freddo, e di gran buon senso.
Quando gli sottopongono dei piani militari li esamina
bene poi dice spesso: «Non vanno, portatemene
degli altri». Riesamina, accetta o rifiuta senza
boria, nè presunzione. Ha un ottimo capo di
Stato Maggiore: Fabbri. Dall&rsquo;Astico al mare il morale
delle nostre truppe è semplicemente meraviglioso.</p>

<p>&mdash;Ho visto i rincalzi assalire gli autocarri partenti
per la linea con gioia trionfale. La popolazione
del Piave è pure calma, sicura. Durante la battaglia
del Montello ho visto i contadini arare la terra, e
i bambini in piedi attenti intorno ai 75 campagna
controbattuti.</p>

<p>Parto da S. Orso con la convinzione che Cavi<span class="pagenum"><a name="Page_49" id="Page_49">[49]</a></span>glia
è veramente il capo predestinato a stringere
nel suo congegno volitivo, intuitivo e decisivo tutte
le probabilità favorevoli e sfavorevoli, tutti i calcoli,
tutte le forze degli uomini, della pioggia, del
sole, e del terreno come altrettanti fili convergenti
a quella meravigliosa tavola di commutatori elettrici
che ha nel cervello. Bisogna che ad ogni costo
Caviglia abbia il comando supremo della prossima
immancabile battaglia finale.</p>

<p>Schio è tutta sonante di canti al sole, quando
vi entro sul mio carrozzino. Non riconosco quasi
più la cittadina che sonnecchiava quest&rsquo;inverno
sotto le alte batterie austriache sdegnose.
Oggi è veramente fiera d&rsquo;aver subito i coiti furenti
dei 305. Sulla piazza, incontro la fanfara dei primi
bersaglieri che tornano dal Piave.</p>

<p>Esplosione lirica del pomeriggio infocato. Passo
aggressivo, fucili e tascapani fioriti, tutte le trombe
al cielo spinte su dalle rudi facce di cuoio lucenti
di sudore. Sopra, squilla il sole come la più bella
tromba bersagliera lanciata in alto nel ritmo danzante
della marcia.</p>

<p>Vorrei proseguire, ma non posso, tanto la massa
irruente di quelle forze guerresche mi s&rsquo;avventa
con prepotenza sul viso, preme su di noi come
un Simun di gioia selvaggia. Gridano capriolando
davanti ai bersaglieri i monelli in delirio. Le porte
delle case, le finestre, i balconi spremono grappoli
di donne e bambini scroscianti applausi, fiori sui
cani abbaianti. Zazà si slancia, ma la ripiglio a<span class="pagenum"><a name="Page_50" id="Page_50">[50]</a></span>
volo, e tenendola fra le gambe guido a destra il
mio mulo che dà calci con un&rsquo;imprevedibile anima
poetica.</p>

<p>Mi viene incontro a ondate sbatacchianti, l&rsquo;anima
italiana tempestosissima, irta di belle pazzie, scamiciatissima.
Dei bersaglieri riposano la bocca e
se l&rsquo;asciugano mentre gli altri a gote gonfie sembrano
dilatare le case con globi violenti di suoni
scagliati al cielo. E gli occhi ridono, e tutti ridono.
Dietro le prime trombe marziali e cadenzate, saltellano
si sganasciano e si divertono altre trombe
mattacchione.</p>

<p>Abbiamo vinto, tutto è permesso. Vi sono molte
donne a guardarci. Spandono buon odore i bei seni
accaldati sotto i capelli pesanti. «Un bacio, via, bella
mora, non fa male! Che belle chiappe... Evviva
la fila, signor tenente... Vieni giù biondina! Viva i
bombardieri!... Viva i bersaglieri!... Viva la fila
dei bersaglieri che resiste a tutti i <a name="tn50" id="tn50"></a><ins class="correction" title="Testo originale: colpi!">colpi!»</ins></p>

<p>Un bersagliere colossale sembra quasi ingoiare
la sua tromba, poi si curva fingendo di cadere a
destra, a sinistra buffamente. Ogni tanto uno sgambetto
all&rsquo;amico davanti, una gomitata a sinistra e
colla mano destra rema rema accarezzando le facce
delle donne. Quella curva lo magnetizza: un pizzicotto.
Colla mano sinistra scuote in alto la tromba
bavosa mentre la sua mano destra arrotondata
sulla bocca prolunga il suono dei pernacchi tumultuosi
e dei lunghi uuu... uu-uu-uu- uu-uu-uu prr
prr prr prr oooooooo aaaaaa.<span class="pagenum"><a name="Page_51" id="Page_51">[51]</a></span></p>

<p>Bacia tutte le donne per forza. Queste stizzite
ridono, strillano, ruzzolano quasi sotto il peso
brutale nello schiamazzo dei bambini e dei cani. Il
sole volantista arroventato ritto nel polverone incandescente
delle strade celesti, gonfia dall&rsquo;alto
dei gas di gioia insalamandoli nella strada come in
un enorme pneumatico torrido.</p>

<p>Il mio carrozzino segue la corrente di quella passione
popolare ed ecco a 100 metri da una strada
laterale sbocca un battaglione scozzese.</p>

<p>Contrasto prodigioso. Passo lento in cadenza,
saggio, ritmato, monotono col dolce ondeggiamento
dei gonnellini quadrettati color pinete alpestri,
giubba kakì, berretto in forma di barchetta rovesciata
sull&rsquo;orecchio, fasce a mezzo polpaccio fissate
da nastro e fiocco rosso. Splendore dei cuoi e
degli ottoni. Tutti calmi con l&rsquo;azzurro mite degli
occhi rapito ai cieli di Scozia, tutti obbedienti per
sempre al peso del fucile e degli zaini eleganti.
Accompagnano la marcia con una melopea che
senza urto s&rsquo;innalza, si spande</p>

<p class="center">
o-eee o-eee o-eee hurraaa!<br />
o-eee o-eee o-eee hurraaa!
</p>

<p>I bersaglieri salutano con tutte le trombe alzate,
pigiano donne e bambini sulla sinistra e offrono
con un frastuono infernale la destra all&rsquo;altra razza
che passa.</p>

<p>Lenta - grave - forte - solenne. - Uno - due -
<span class="pagenum"><a name="Page_52" id="Page_52">[52]</a></span>uno - due, con piccole risatine brevi negli occhi
senza voltar la faccia, uno - due, uno - due, venuti
da lontano e sicuri della strada futura marciano
gli scozzesi. Quando il tenente dà l&rsquo;ordine, allora
soltanto i pifferi nordici spruzzano allegria, e le
sacre zampogne incominciano a gonfiare pance e
mammelle con gioia comandata fra le braccia degli
antichi montanari gonnelluti che le portano maternamente&mdash;nazii
iii ziii biii biuu.</p>

<p>I bersaglieri suonano il <i>tippereri</i> senza parole
&nbsp;&nbsp;urrara pum - pumb&nbsp;&nbsp;&nbsp; papapapum - pumb&nbsp;&nbsp;&nbsp; para
pum pum-pumpum.</p>

<p>Rispondono gli Scozzesi</p>

<p>
<i>Adioo miabeladioo.</i><br />
</p>

<p>Passa il carreggio Inglese. Lussuoso scintillio di
ottoni sui cavalli fortissimi. Zampe ingonnellate di
lunghi peli. Il sole sembra ruzzolar giù magnetizzato
sui finimenti ghiotti di scintille. In alto sui
carri verde scuro pieni di cose ricche inutili i guidatori
in kakì faccia rossa polverosa colla pipetta
all&rsquo;angolo della bocca.</p>

<p>Dietro, vengono più grandi, terremotando, gli
autocarri inglesi, scatoloni colossali o palchi automobili
per assistere ai cortei. Smisuratamente sproporzionatamente.
I volantisti, pipino in bocca, faccia
rossa polverosissima sembrano arrampicarsi come
topi sui volanti.</p>

<p>Questo secondo autocarro è ancor più grande.
L&rsquo;ultimo gareggia con le case. E&rsquo; forse una casa
di Folkestone col suo giardinetto a guisa di strascico.
Portano tutto con loro gli Inglesi. Ogni batta<span class="pagenum"><a name="Page_53" id="Page_53">[53]</a></span>glione
trascina una città di case dinamiche riboccanti
di spettatori.</p>

<p>Noi italiani combattiamo quasi nudi, ma ognuno
ha purtroppo nel cuore un pensile giardino di donne-fiori
i cui capelli pesantissimi ci incurvano in
avanti sui golfi lunari del pericolo.</p>

<p>L&rsquo;indomani sera in treno per Verona leggo
il trionfale comunicato di Diaz: «<i>Dal Montello al
mare, il nemico sconfitto ed incalzato dalle nostre
valorose truppe, ripassa in disordine il Piave</i>».</p>

<p>Alla stazione di Verona quasi buia mugola asserragliato
e ribollente uno dei reparti d&rsquo;assalto che
va a riposo. Odore acre e mordente di belve vittoriose.
Ballano nelle corse e nei gesticolamenti i
fiocchi dei fez neri tra il vociare turbinoso, le gomitate
e gli spintoni. Gli arditi hanno occupato il
caffè della stazione. Si intravede un rimescolio di
braccia nude stantuffare e rubinettare fiaschi di
vino e bicchieri di birra, fra una fantasmagorica agitazione
di luci azzurre e di ombre caricaturali.
Ogni discussione sembra una rissa. Tutti si pigiano.
Fame e sete azzannante e arraffante nel buio.
Grandinare di bottiglie, bicchieri. Bestemmie degli
ufficiali presi nei vortici della folla grigia-nera
che non cede, resiste alle lente sbuffanti locomotive
in manovra coi meccanici che si sporgono gridando.</p>

<p>Mi sento chiamare. E&rsquo; il colonnello Trivulzio
alto montanaro dal viso sessantenne alcoolizzato
ma solidissimo, occhi giocondi vivacissimi, pipa in<span class="pagenum"><a name="Page_54" id="Page_54">[54]</a></span>
bocca. Ha lasciato il suo reggimento di fanteria
per il comando di un reparto d&rsquo;assalto. Fra le gomitate,
gli urli dei suoi fez neri, mi racconta:</p>

<p>&mdash;A Meolo, c&rsquo;era da ridere. Una battaglia di
clown e buffi napoletani. Vero bordello pieno
di risse di avvinazzati. Ma quanto sangue e
quanti morti! Però tutto era allegro. Non ho mai
visto tanta confusione. Pensa, una nostra mitragliatrice
tirava su una mitragliatrice austriaca che
tirava su una nostra mitragliatrice! Una nel culo
dell&rsquo;altra. Tutte e 3 sulla stessa riga. Non si capiva
dove era la linea. La linea oscillava continuamente.
Alberi spaccati, reticolati che non prevedevamo,
tutti i fili telefonici rotti. Ad un tratto,
io mi avanzo con una mitragliatrice in una boscaglia
e sbocco in un prato. Ma, ta-ta-ta-ta-ta...
due, tre mitragliatrici austriache! Ai! ai! indietro,
indietro! sono troppi, siamo pochi!</p>

<p>E il colonnello Trivulzio descrive con gesti comici
questa subita ritirata buffissima di gente scottata.</p>

<p>&mdash;Ci rannicchiamo dietro gli alberi, 50 metri indietro.
Tre secondi. Altri fez neri ci arrivano alle
spalle come scolari in baldoria. Subito tutti in piedi
ci slanciamo nel prato. Che casino! Che casino!
Ma vi era una sicurezza straordinaria!
Avevamo la vittoria nelle ossa. Avanti, indietro,
si perdeva, e riguadagnava. Si perdeva con
strafottenza di ricconi alla tavola del giuoco. «Dobbiamo
far saltare quei tre cannoni?» mi domanda<span class="pagenum"><a name="Page_55" id="Page_55">[55]</a></span>
un caporale. Tutti rispondono: «No, no, no, per
carità! Glieli prenderemo, non facciamo saltare
nulla. I cannoni sono nostri e torneremo fra mezz&rsquo;ora
a riprenderli.» Eravamo tutti tranquilli come
Battisti! Trenta pariglie di cavalli nostri furono
prese dagli austriaci e riprese da noi mezz&rsquo;ora
dopo.</p>

<p>Attraverso la calca con Zazà nelle braccia e fuori
per Verona buia.</p>

<p>Qualche bettola, a ciglia semichiuse. La sbornia
già spinge fuori i gruppi-viluppi, le coppie-canore
e gli arditi pugni e pugnali pronti fieri,
irritatissimi di non veder davanti a loro la
città inginocchiata con tappeti di donne morbide
sul selciato, lampade e giardiniere di donne ai balconi.
Sotto un portone nero, una zuffa fra carabinieri
e arditi. Intervengo poichè un enorme carabiniere
ha avvinghiato e porta sotto il braccio
poderoso un frenetico magro ardito che batte coi
piedi l&rsquo;aria con ritmo di telegrafia Morse.</p>

<p>&mdash;Via, non si trattano così dei soldati vittoriosi.</p>

<p>&mdash;Ma, signor tenente, mi ha sferrato un pugno
nel naso. Guardi come sanguina.</p>

<p>&mdash;Lo lasci andare, è ubriaco. Bisogna concedere
una sbornia agli eroi.</p>

<p>&mdash;Se lei me lo comanda, signor tenente, lo lascio
andare.</p>

<p>Ecco liberata la belva gloriosa nella città buia.
Avrò delle noie, ma non importa.</p>

<p>Giro tutta la notte cogli arditi aizzando e mol<span class="pagenum"><a name="Page_56" id="Page_56">[56]</a></span>tiplicando
i canti, ebbro non di vino ma di quell&rsquo;alcool
trasfigurante che tutti i filosofi sognano
di sciogliere e distruggere nei lambicchi meticolosi
e freddi e che si chiama Patriottismo. In questo
senso non diverrò mai un antialcoolico.</p>

<p>All&rsquo;alba nello scompartimento di seconda classe
che mi porta a Modena trovo finalmente il Premio
che mi offre la Patria.</p>

<p>Un&rsquo;italiana veramente bella. Bruna, delicata,
morbida e flessuosa. Trentenne, con occhi capelli
e denti eccezionali.&mdash;Ma adagio! Ve la
descriverò a poco a poco. Freno tutti i miei slanci
compreso quello del mio lirismo descrittivo.
La contemplo sommerso nell&rsquo;ammirazione. Ghiandusso
la guarda estatico. Zazà le si accuccia vicino,
quasi sulle gambe. Io attacco discorso. Pronto, incalzante,
intuitivo. La sento entusiasta della vittoria.
Parlo della battaglia. La bella signora ascolta,
vive tutti i gesti. Si chiama Rosina Millari di
Oderzo. Ricca profuga un po&rsquo; sperduta, poichè
non ama i parenti che la ospitano. Deve passare
la giornata a Modena senza scopo per raggiungere
la sera stessa una villa fuori di città. Invito
la bella a colazione. Esita. Ma le forze mi sono
favorevoli. Non si può veramente rifiutare nulla
a un soldato vittorioso. Alla stazione di Modena
non si può mangiare. L&rsquo;affollamento dei soldati ci
costringe a uscire al più presto coi bagagli suoi e
miei, Ghiandusso-Zazà, tutta una famiglia improvvisata
e poco dopo installata all&rsquo;Albergo d&rsquo;Italia.<span class="pagenum"><a name="Page_57" id="Page_57">[57]</a></span></p>

<p>Ho l&rsquo;anima di un soldato italiano. Sapete cosa
significa avere 40 anni, del genio, molto fascino,
una potente irradiazione di idee personali nuovissime
e sane, regalate al mondo, dei poemi potenti
creati, altri da scrivere, e nondimeno volontariamente
e con entusiasmo giocare il tutto con
disinvoltura per la propria terra e la propria razza
in pericolo?</p>

<p>Mi direte che un tenente di più al fronte è poca
cosa. Ma questo tenente ha un nome luminoso,
una parola eloquente, diventa perciò un esempio,
un faro, un richiamo, una bandiera vivente di coraggio
e fede per tutti coloro che credono in lui.
Ecco ciò che sono. Un accumulatore di energia
patriottica, utilissimo e assolutamente disinteressato.
Militarizzare così il più ribelle dei temperamenti,
disciplinando e strangolando il proprio orgoglio,
sempre sull&rsquo;attenti davanti a dei superiori
che non lo sono. Ecco degli eroismi profondi e
dolorosissimi che meritano, cari passatisti e care
passatiste, dei premi da afferrare con mani rudi e
pochi riguardi!</p>

<p>Nella camera dell&rsquo;Albergo d&rsquo;Italia io entrai come
si entra da un pasticcere quando si è stati privati
di zucchero per molto tempo. Parlai d&rsquo;amore con
lirismo variopinto e modulatissimo offrendo tutti
i trampolini vellutati alla dedizione della bella donna,
ma in realtà io la conquistavo si può dire d&rsquo;autorità.</p>

<p>Non era una corvée che imponevo ai nervi del<span class="pagenum"><a name="Page_58" id="Page_58">[58]</a></span>la
mia amica, li mandavo anzi in licenza sulle
spiagge d&rsquo;un gran mare di voluttà perchè vi guizzasse
il suo spirito al quale io superiore cortese
insegnavo a nuotare.</p>

<p>La stanza era accesa dai riflessi delle mille bandiere
che infuocavano le facciate delle case. Mobili
giardini pensili. Rosso che sembra veramente
ringiovanito. Il verde vile di Caporetto è diventato
un verde Piave, un verde Mare Adriatico, diventerà
un verde Isonzo. Il cielo incandescente sembra roteare
come un viluppo gesticolante di bersaglieri
scamiciati, feroci, urlanti, la bocca piena d&rsquo;Italianità
selvaggia e d&rsquo;orgoglio, amore - vendetta -
 rapina - eroismo - maffia.</p>

<p>Mi voltai per seguire la bella mia affaccendata
nell&rsquo;aprire i suoi bagagli. Un morso delicato
nella nuca. Poi la svestii. Si lasciò fare languidamente,
con tutte le moine che distinguono le amanti
venete e il loro chiacchierio di uccellino
che maledice la gabbia, implora la libertà e non
conosce altro cielo che quello che brilla nell&rsquo;acqua
dello scodellino. La stordii di baci e di carezze
infinite. La presi e ripresi con foga, con slancio,
delirando. Poi mi fermai. Buttai sul divano
l&rsquo;anima che mi aveva servito fino allora e ne tirai
fuori un&rsquo;altra dalla profondità dei miei nervi.</p>

<p>&mdash;Bisogna, pensai, che io valuti con precisione
scientifica e occhi di buongustaio il premio
offertomi dal destino.</p>

<p>Imposi dolcemente silenzio a Rosina che si ac<span class="pagenum"><a name="Page_59" id="Page_59">[59]</a></span>caniva
a dimostrarmi l&rsquo;imbecillità paurosa di suo
marito notaio, pedante germanofilo, disfattista, imboscato
malgrado una buona salute e i suoi 25
anni, e le dissi:</p>

<p>&mdash;Cara Rosina, sei troppo bella per coprirti con
una camicia, toglitela. Voglio analizzare la tua bellezza
con cura e prendere delle note.</p>

<p>Salto dal letto prendo il mio libretto di note dispongo
bene il corpo nudo e coricato di Rosina:</p>

<p>&mdash;Chiudi gli occhi. Bene!... ora aprili!</p>

<p>Occhi meravigliosi. La cornea lievemente azzurrina
venulata agli angoli da piccolissime venette
sanguigne, nuota in uno strano rosolio dorato. La
pupilla è nera cerchiata d&rsquo;oro scuro...</p>

<p>Rosina è stupita, trattiene la sua allegria mi
lancia un&rsquo;occhiata brillante e maliziosa che si lega
bene al sorriso. Ecco il sorriso sboccia, mobile losanga,
e fiorisce tondo sui denti piccoli, freschi,
bianchi, saporiti. Penso ad una giovanissima Madonna
di Raffaello, ma più calda, passionale, dietro
i cristalli di una <i>limousine</i> veloce.</p>

<p>Io amo i seni piccoli, vivaci, spiritosi. Questi
di Rosina sono invece un po&rsquo; grassi e lievemente
materni. Ma la bella cupola militare del ventre è
perfetta. Sotto l&rsquo;ombelico una lievissima depressione
perpendicolare discende, piccolo sentiero appena
marcato e si perde nell&rsquo;ombra triangolare fra le
cosce. Ancora più ammirevoli. Hanno muscoli
sodi, mascherati dalla più dolce carne. Bei cuscini
soffici e nuovi con ricche molle di muscoli.<span class="pagenum"><a name="Page_60" id="Page_60">[60]</a></span></p>

<p>Ma Rosina si annoia di tanta estetica scultoria.
Nuovi baci, nuove carezze e nuova pausa con relativo
chiacchierio sul marito che Rosina critica
ora come un vizioso parassita amico delle prostitute.</p>

<p>Il nostro dialogo è interrotto da un balzo di Zazà
che vuole accucciarsi fra noi.</p>

<p>La mia cagnetta di guerra non conosce le donne.
Ha sempre vissuto in mezzo ai soldati ed è
decisamente ostile ai dissolventi profumi carnali.
Mi ammonisce abbaiando, richiamandomi all&rsquo;antica
castità. La caccio via, rimbalza su. La mando
dall&rsquo;attendente nel corridoio.</p>

<p>Io sono ormai sufficientemente premiato. Ho
centellinato e masticato deliziosamente tutte le
ghiottonerie di quel letto imbandito come una tavola
di re.</p>

<p>Nell&rsquo;annotare sul mio libriccino la mollezza soave
delle due bende di capelli che coprono le piccole
orecchie di Rosina ho sentito gonfiarsi nel
mio cuore un oceano di pensieri e ormai il mio
spirito vi veleggia sopra, con le sue vele date al
tondo soffio delle purezze astratte.</p>

<p>Dico a Rosina concludendo:</p>

<p>&mdash;Non ti potrò mai dimenticare, poichè sei veramente
la figlia del nostro Piave devoto e della
vittoria!</p>

<p>Poi soggiungo:</p>

<p>&mdash;E anche la figlia della luna augurale!</p>

<p>Così, sporgendomi al balconcino, salutai la lu<span class="pagenum"><a name="Page_61" id="Page_61">[61]</a></span>na
che avevo maledetto il 27 ottobre sul Carso, tutta
gialla, allora, insozzata forse a dipingere bandiere
austriache.</p>

<p>Un&rsquo;ora dopo ci accompagnava in carrozza rotolando
in alto grassa, bianca e felice la luna
enorme. Fresca campagna dilatata dalla gioia della
vittoria. Passiamo sulla Secchia, rapita anch&rsquo;essa
di gioia lunare.</p>

<p>&mdash;Non cercarmi, non scrivermi, ti scriverò io,
mormora Rosina abbracciandomi. Mio marito è
geloso, ti ucciderebbe!</p>

<p>Sento che Rosina sta per trasformare suo marito
imboscato in un ardito.</p>

<p>&mdash;Non venirmi a cercare, ripete Rosina, verrò
io a Milano da te.</p>

<p>Non l&rsquo;ascolto. Penso di dare al mio prossimo
poema i ribollimenti e formicolii d&rsquo;argento della
Secchia che scorre dolcemente quasi nel mio
cuore. Le vigne alte sospese a braccia spalancate,
aggrappate ai gelsi mi danno colle loro
grandi ombre nere animate dei consigli energetici.
Il vecchio cocchiere porta ora in equilibrio
sul cappello a cencio la pletorica luna piena. Vorrei
affrettare il passo del cavallo. Sono stanco di
voluttà. Le ruote della carrozza svegliano in me il
ritmo pneumatico della mia futura blindata, nuova
amante per le velocità della prossima vittoria.<span class="pagenum"><a name="Page_62" id="Page_62">[62]</a></span></p>




<h2><a name="V" id="V"></a>V.<br /><br />

IL PAZZO</h2>


<p>Sono costretto di passare 2 giorni al deposito
di Scandiano.</p>

<p>Due giorni di burocrazia militare aereati dalla
compagnia del futurista Virgilio Marchi, granatiere
valoroso, ora invalido di guerra. E&rsquo; riuscito
a improvvisare qui una piccola esposizione di quadri
futuristi. La visito per consolarmi dell&rsquo;atmosfera
imboscata discutendo sull&rsquo;equilibrio delle dinamiche
architetture ideate da Marchi.</p>

<p>Spacco, sfondo e incendio la tediosa atmosfera
di Scandiano con un discorso ai bombardieri
e una susseguente discussione sul futurismo
col generale Sacchero. Dormo male a Scandiano,
assillatissimo dal desiderio di conoscere presto la
bella blindata che mi aspetta, le sue forme snelle
e il suo cuore carburante. Ma la mia propaganda
futurista e quella degli amici Marchi e Francesco
Flora sembrano aver già trasformato la piccola
città ultra-passatista.</p>

<p>Ne sboccia l&rsquo;ormai immancabile prodigio.
Cosa è questo gridio di folla? Usciamo dalla
mensa. Sensazione di sommossa. Tutti corrono.
Redarguisco due sergenti che fuggono davanti a<span class="pagenum"><a name="Page_63" id="Page_63">[63]</a></span>
un pericolo inspiegabile. Sassate fitte piovono su
noi. Risacca di bambini e donne urlanti. Entriamo
nella vasta piazza erbosa e vuota davanti al palazzo
Estense.</p>

<p>In fondo, vicino alla porta ducale, gesticola un
pazzo. Nudo dalla testa calva congestionata ai ginocchi.
Ha le fasce alle gambe e le scarpe. Il
pazzo, curvo, cerca febbrilmente delle grosse pietre
e le scaglia con forza contro la cancellata del
palazzo, dove si agitano confusamente ufficiali e
soldati.</p>

<p>Divertente e tragico consiglio di guerra sotto il
fuoco accelerato del pazzo. La sentinella ha dovuto
spostarsi cercando di parare col fucile a baionetta
inastata i colpi molto precisi. La folla ondeggia
allo sbocco della via Cesare Battisti, con
fughe repentine, quando il pazzo si avvicina preceduto
dalle sue pietre.</p>

<p>Appare veramente il dominatore di questa piazza
lugubre, sonnolenta, austera, troppo saggiamente
imboscata lontano dagli aeroplani e dal fronte.
Nudità potente, forte torace, maestria di lanciatore
di pietre. Il membro pendente fuor dalla nicchia
dei peli neri beffeggia spavaldamente le morali
freddolose, magnetizzando gli sguardi delle
ragazze che strillano paura, orrore, curiosità dietro
le grate vezzose delle dita sugli occhi.</p>

<p>Ad un tratto il pazzo si curva, prende una manata
di sterco e la mangia avidamente.</p>

<p>Forse per insegnare gli indispensabili sacrifici<span class="pagenum"><a name="Page_64" id="Page_64">[64]</a></span>
dello stomaco a coloro che non si contentano di
salvare la pelle ma la vogliono anche riccamente
nutrire mentre i combattenti bevono e mangiano
il ferocissimo fuoco solare delle battaglie.</p>

<p>Il pazzo ha impugnato due grosse pietre e con esse
si percuote atrocemente la fronte. Vendicatore
selvaggio venuto dalle lontane caverne e dalla amicizia
dei mammuth egli vuole dimostrare che
nella media saggezza prudente non c&rsquo;è virtù.
L&rsquo;ora è venuta di sfondare tutti gli scrigni compreso
quello della fronte, liberandone le generose
pazzie. Sputa ripetutamente il pazzo contro
il palazzo ducale, sputa dal fondo della sua violenza
barbarica sulla mezza civiltà cauta dei restauratori
di palazzi antichi e di viltà moderne.
E&rsquo; un uomo preistorico che dà meglio di me una
lezione di futurismo agli imboscati di Scandiano.</p>

<p>Ecco però i passatisti alla riscossa. Sono numerosi.
Li guida il tenente colonnello Tusini, piccola
barba quadrata nerissima, quasi finta sul viso
bruno, nervoso, collerico. Lo segue un siciliano
nerboruto e bruno, il tenente Trafficante. Il pazzo
indietreggia tirando sassi. E&rsquo; accerchiato. Sente
il muro dietro di sè. Ha un minuto di esitazione,
che lo perde. Tutti si slanciano su lui, lo afferrano
alla vita, lo rovesciano a terra, quasi soffocato.
Mi precipito per soccorrerlo, mentre piovono sul
suo capo calvo pugni violentissimi, accaniti, esasperati
dalla paura.</p>

<p>&mdash;Basta! basta! non massacratelo!<span class="pagenum"><a name="Page_65" id="Page_65">[65]</a></span></p>

<p>Un caporale atletico, impazzito più del pazzo gli
imbavaglia con una mano la bocca. Il pazzo tutto
insanguinato torce spaventosamente gli occhi senza
implorare pietà; mentre un soldato lo strozza
quasi col braccio destro e dichiara solennemente:</p>

<p>&mdash;E&rsquo; così che si tengono i pazzi.</p>

<p>Io gli grido:</p>

<p>&mdash;Ma i saggi come voi fanno schifo!<span class="pagenum"><a name="Page_66" id="Page_66">[66]</a></span></p>




<h2><a name="VI" id="VI"></a>VI.<br /><br />

UN&rsquo;ESPOSIZIONE FUTURISTA NAVALE</h2>


<p>La caserma di S. Benigno a Genova ha tutti i
difetti delle caserme, ma una qualità eccezionale
che la rende forse unica al mondo ed è quella di
cavalcare con la sua mole rossa il promontorio
montagnoso del Faro. Domino così facendo
colazione su una delle terrazze: a sinistra l&rsquo;anfiteatro
di Genova coi suoi vetri in fiamme, tetti
d&rsquo;ardesia verniciati di argento solare, e pensili giardini
tropicali. Davanti, il colmo alto mare di cobalto;
a destra, le criniere di fumo di Sampierdarena;
e sotto, il porto formicolante irto e fumoso.</p>

<p>Mi pare di essere sulla terrazza di un meraviglioso
grattacielo italiano. Giù, giù, il porto lavora
energicamente per la guerra mondiale. Grande bocca
d&rsquo;Italia aperta ai carboni che cortei di navi le
portano sfuggendo ai sottomarini, microbi circolanti
nelle vene-arterie del mare.</p>

<p>Uno di questi cortei di navi si abbozza confusamente,
sull&rsquo;arco dell&rsquo;orizzonte. I carboni ingoiati
dai treni corrono facendo correre le forze che nutriranno
il fronte congestionato di fuoco. Sotto di
me, navi e treni mescolati.<span class="pagenum"><a name="Page_67" id="Page_67">[67]</a></span></p>

<p>I treni s&rsquo;intrufolano fra le navi. Simmetrie eleganti
disinvolte di rotaie a fasci argentei. Le rotaie
luccicano imperative come leggi davanti ai
treni lentissimi asmatici, sotto fumi rivoluzionarii.
Peso delle chiatte incastrate nell&rsquo;acqua carbonosa.
Sono scaricate da omini microscopici che portano
velocemente sulla testa coffe di carbone correndo
sull&rsquo;oscillare elastico delle assi sospese. Andirivieni
degli omini fra le chiatte e i cumuli di
carbone alti e cosparsi di brilli. Brillano pure i
torsi nudi sudati.</p>

<p>In alto il sole comanda, dirige tutto, meccanico
sanguigno dalle roteanti braccia d&rsquo;oro dirigendo le
antenne, le gru e gli elevatori elettrici che viaggiano
su ponti di ferro pattinando oleosamente e portando
a braccio teso mascelle metalliche ghiotte di
carbone.</p>

<p>Una dura volontà solidale di guerra fa gonfiare
i bicipiti degli elevatori che girano orgogliosamente
sui piedi uniti per farsi ammirare come
buoni patrioti da tutte le case attentissime dell&rsquo;anfiteatro-porto.</p>

<p>Ribollimento frenetico d&rsquo;oro solare fra le navi.
Spirali, fantasie, ramificazioni dei fumi bianchi-grigi,
perlacei che salutano i lontanissimi combattenti.</p>

<p>Ma insiste la pressione dell&rsquo;alto mare colmo di
cobalto che vuole straripare sull&rsquo;orlo della diga:
cobalto freschissimo che schizza, balza dai moli
al mio colletto di mitragliere S. Etienne, e si frange<span class="pagenum"><a name="Page_68" id="Page_68">[68]</a></span>
blu sui vetri dell&rsquo;ultimo piano di S. Benigno. Questi
vetri si offrono bersaglio ai cannoni di una
possibile squadra nemica.</p>

<p>S&rsquo;avanza invece e si delinea in alto mare un
corteo amico di navi variopinte.</p>

<p>12. No! 22. Altre ancora si sbozzano. Sono 29.</p>

<p>Il sole le vernicia. Balzano, lingueggiano, s&rsquo;intrecciano
le linee colorate dinamiche sui loro scafi
alberi e ciminiere. Tutte camuffate. Poichè non
possono entrare nel porto già pieno, esse si dispongono
in lunga fila parallela alla diga. Lo spettacolo
mi gonfia d&rsquo;entusiasmo. Volo coi miei sguardi
che si avventano gioiosi verso le navi. Grido ai
miei amici mitraglieri tutti in piedi, tutti presi al
collo dal blu inebriante dell&rsquo;alto mare:</p>

<p>&mdash;Ecco la prima grande esposizione futurista!
Una sala alta 50 Km. dal pavimento di cobalto.
Ventinove giganteschi quadri e complessi plastici
colorati in movimento. Guardate! Quella linea
rosea sulla prima nave a destra, quella linea slanciata
che si arrotonda suggerisce l&rsquo;idea di una
poppa di nave mentre ne copre il ventre in realtà.
La vera poppa essendo colorata in turchino, come
vedete, vien presa a distanza per il turchino dell&rsquo;alto
mare... Sulla seconda nave l&rsquo;angolo acuto
nero quasi a fior d&rsquo;acqua suggerisce l&rsquo;idea
di un basso bompresso di piccolo veliero. Queste
navi furono camuffate dagli armatori inglesi sui
disegni del pittore futurista inglese Newinson allievo
e ammiratore di Balla e di Boccioni. Così<span class="pagenum"><a name="Page_69" id="Page_69">[69]</a></span>
il genio futurista italiano, imprimendo attraverso
le sue esposizioni europee i suoi ritmi dinamici e
le sue volanti colorazioni all&rsquo;ingegno plastico inglese,
può vincere la cubatura pesante tedesca e i
suoi pericolosi sottomarini. Ogni nave così trasfigurata
contiene 4 o 5 illusioni di mezze o piccole
navi da trascurare o da sbagliare tirandoci sopra.</p>

<p>I pittori futuristi nei quadri precedenti creavano
compenetrazioni e simultaneità di linee e colori nel
tempo e nello spazio. Volumi e colori dell&rsquo;esterno-interno
apparente-reale lontano-vicino, colore, peso,
odore, rumore da suggerire a noi che li guardavamo.</p>

<p>I pittori futuristi che dipinsero queste grandi navi
o complessi plastici-naviganti vogliono anch&rsquo;essi
con le loro linee compenetrate e le loro simultaneità
di colore e forma, suggerire ciò che non c&rsquo;è, nascondere
ciò che c&rsquo;è, traendo in inganno e beffeggiando
i sottomarini in agguato! Ah! ah! ridiamo,
amici, ridiamo di gioia poichè tutti i simboli si
armonizzano e si perfezionano. I sottomarini altro
non sono che critici passatisti di questa grande
esposizione futurista navigante. Critici pieni di
bile compressa e d&rsquo;invidia, che sognano di uccidere
le lampeggianti sfolgoranti creazioni del genio
novatore. Inutile spiegare! Il sole è il più sollecito
e più eloquente dei conferenzieri e il più chiaro
illustratore.</p>

<p>La fila delle navi-quadri s&rsquo;immobilizza, a 3 Km.
da Sampierdarena, nel mare. Andiamo, amici, a vi<span class="pagenum"><a name="Page_70" id="Page_70">[70]</a></span>sitare
a nuoto la prima grande esposizione futurista!</p>

<p>Mezz&rsquo;ora dopo tutti in costume da bagno entravamo
in mare allo stabilimento Colombo vera tonnara
di donne e bambini. Cento salvagenti verdi,
costumi neri, cuffie rosse. Vasto guizzare e anguillare
di braccia e gambe. Grassi mappamondi
rammolliti. Corrono bambini come piccole stelle
di carne. Migliaia di scimmie scimmioni scimmiette.
Donne e bambini aggrappati alla corda, sono
violentemente strappati dall&rsquo;ondata schiumante pigiati,
spremuti come frutti banani pere o datteri
sopra un unico gambo investito dal vento. L&rsquo;ondata
si precipita sui bagnanti come la voluttà si slancia
sui nervi. Colle mani pesanti di schiuma, rotola,
impasta, strizza, pesta, spalma questa pasta di femmine,
d&rsquo;imbelli e d&rsquo;imboscati per insegnar loro un
po&rsquo; di guerra. Tra le potenti dita bianchissime del
mare la pasta umana sprizza il suo lievito di paura.</p>

<div class="poem"><div class="stanza">
<span class="i1">iiiiiiiii&nbsp;&nbsp; &nbsp;&nbsp; ui&nbsp;&nbsp; &nbsp;&nbsp; ui<br /></span>
<span class="i2">iii<br /></span>
<span class="i5">iii<br /></span>
<span class="i0">nitriti&nbsp;&nbsp; &nbsp;&nbsp; &nbsp;&nbsp;gridiii<br /></span>
<span class="i3">guaiiiti.<br /></span>
</div></div>

<p>L&rsquo;umanità subisce il coito delle forze. Ecco, donne
e bambine si avanzano con paura-coraggio,
frenetica allegria e isterico terrore contro l&rsquo;urto
dell&rsquo;ondata... Voglio, non voglio, temo, ho paura
scappiam, restiamo, pigliamola in faccia. Dio! i ca<span class="pagenum"><a name="Page_71" id="Page_71">[71]</a></span>pelli!...
Tutta bagnata!... Che freddo! l&rsquo;acqua sulle
gambe e sul ventre! Mi do a te, mi apro tutta a
te, mare rude, potente invadente massiccio, mare
sverginatore, uccidimi possiedimi mare guerra,
eroismo massacro! Ho paura, mi fai male, sei
troppo brutale, mi piaci, ti odio!...</p>

<div class="exip">
<p class="noi">
Aiii Aiii Siii Siiii<br />
Aaaaaaaaa iiiii
</p>
</div>

<p>Una mamma va incontro all&rsquo;ondata portando
fra le mani un grosso tondo bambino nudo. Sembra
volerlo lanciare con un calcio di foot-ball contro
l&rsquo;irruente alta schiuma, che crolla</p>

<div class="exip">
<p class="noi">
Taaaraagiiiiuuu<br />
gggiiii uuuu<br />
giaaaa.
</p>
</div>

<p>Disinvolta, quella mamma! Sembra snaturata.
Eroica certo e il destino la ricompensa poichè il
suo tondo marmocchio ruzzola nell&rsquo;onda, capriola
ed eccolo più sano di prima sulla sabbia. Vorrei
l&rsquo;Italia fosse così disinvolta nel lanciar la sua
prole contro il nemico che schiuma di rabbia e
d&rsquo;odio eterno come il mare.</p>

<p>&mdash;Amici! grido allora, usciamo da questa coloratissima
tavolozza che ha per colori donne e
bambini e ondate schiumose!</p>

<p>A nuoto ci lanciamo nel ribollimento argenteo
abbagliante verso il pavimento di cobalto della
grande esposizione futurista da visitare. Lontano
qua e là, a destra, teste nere d&rsquo;altri visitatori. Bar<span class="pagenum"><a name="Page_72" id="Page_72">[72]</a></span>che
nerissime irte di rematori e simili a pettini
neri coi denti al cielo. Tentano di criticare, discutere
nella pienezza geniale del mare che bolle sicuro
di sè. Piove fuoco argenteo vivo di gioia artistica.
Ogni onda ha una sua idea in cresta che
fiammeggia. Per essere più degno e più intriso
d&rsquo;arte sublime mi arrampico su un trampolino e</p>

<div class="exip">
<p class="noi">
Patapluum Plufff<br />
giaaaa ggggggggg di schiuma
</p>
</div>

<p>Nuoto sott&rsquo;acqua a occhi aperti, vedo in alto
una volta incendiata. Scintille di rumori nelle orecchie
blublublublu bloblo tlac tloc gott gluglu.</p>

<p>Emergo. Luce anguillante di pittura futurista in
ogni onda. Elastici tessuti di riflessi viola gialli,
verdi, azzurri. Si prolungano così ramificandosi
i sincronismi celesti dei raggi.</p>

<p>Il mare è una tavolozza sovraccarica di colori.
Pennello vivente, voglio nuotandovi dentro dipingere
anch&rsquo;io un quadro.</p>

<p>Comincio col nuotare alla rana. Formo così un
groviglio duro di linee. Poi a destra, nuoto alla
marinara sul fianco come le donne formando una
capigliatura di linee molli sfumate. Balzo a sinistra
e nuoto <i>over</i> facendo ruotare il braccio sinistro
col braccio destro teso in avanti. Dipingo
nell&rsquo;acqua una ruota. Mi slancio con un <i>braccetto</i>
vigoroso facendo ruotare alternativamente le due
braccia, ma tenendo la testa fuor d&rsquo;acqua.</p>

<p>Nel mare si dipingono così due ruote davanti<span class="pagenum"><a name="Page_73" id="Page_73">[73]</a></span>
alla prima ruota. Tuffo la testa nell&rsquo;acqua accelerando
il doppio movimento alternato delle mie
due braccia rotanti. Intuisco con gioia il liquido
meccanismo di orologeria colorato che nasce da
me.</p>

<p>Vedo accendersi il rosso di quella nave camuffata
come un incendio, torcersi quella spirale
azzurra intorno alla ciminiera come una molla
gigantesca sulla quale una nuvola elasticamente
molleggia come un saluto di padre eroico al figlio
combattente.</p>

<p>Gioia di rinvigorire il corpo perfezionandone
i tessuti, aguzzandone i muscoli, perchè scattino
dalla schiena ai piedi come una codata di
pesce! Gioia di acquistare la potenza guizzante
d&rsquo;un grande pesce-spada prima di partire per il
fronte. Le bocche dei cannoni nemici amano
simili pesci temerari. Mi succhio un dito. Sono
fresco e saporito. Il pasto dei cannoni, porrebbe
essere veramente succulento. Ma la fortuna
sorride ai grandi pesci audaci che ora come
me si nutrono lo stomaco del buon carbone tot
igienico che le navi-quadri- futuristi spargono sul
mare.</p>

<p>A grandi bracciate, facciamo il giro solenne dei
conoscitori di quadri. Intorno ad ogni nave
camuffata coloratissima ride il pavimento liquido
moltiplicando la bollente <a name="tn73" id="tn73"></a><ins class="correction" title="Testo originale: gioiellieria">gioielleria</ins> dei riflessi.
Chi può comperare pescecanescamente l&rsquo;opera
impagabile? Le navi a tinte rosee hanno intorno a<span class="pagenum"><a name="Page_74" id="Page_74">[74]</a></span>
loro mille riflessi di carne femminile come migliaia
di donne bagnanti che applaudano. Le navi
a tinte purpuree e gialle hanno intorno dei riflessi
in forma di vetrate insanguinate e rotte e talvolta
l&rsquo;intera cattedrale di Reims sommersa. Il sole stanco
di conferenze e proiezioni sulla lavagna del
cielo abbandona la sala della grande esposizione.
Occhiata d&rsquo;oro vermiglio, fronte e calvizie di fuoco
sereno!</p>

<p>&mdash;Somiglia alla tua! mi grida un compagno,
nuotando.</p>

<p>Sulla calvizie del sole si posano con ali febbrili
di farfalle, due idrovolanti.</p>

<p>Torniamo con un ampio giro che ci conduce
verso gli affastellamenti di tettoie e camini
e la foresta di fumi Ansaldo. Nuotiamo come
squali guidati dalle gigantesche carni sanguinolente
che gli alti forni sembrano masticare. Magnetismo
delle colate d&rsquo;acciaio. Il ritmo delle presse
e dei magli titanici cadenza le nostre bracciate,
mentre la nostra bocca sputa schiuma bianca come
i torni sputano limatura argentea.</p>

<p>Entriamo sempre più nell&rsquo;oceanica sinfonia dei
rumori del ferro in rissa col ferro. Attacchi e contrattacchi,
boxe. Fierezza dell&rsquo;acciaio, Cocciutaggine
di colossi in fusione. Nell&rsquo;aggrovigliato paesaggio
di rumori ormai quasi buio si accaniscono
a quando a quando le immense fruste e i lazos delle
fiamme rosse. Fiuto la presenza di mille cannoni
antiaerei nuovi sui loro candelieri colla bocca al<span class="pagenum"><a name="Page_75" id="Page_75">[75]</a></span>
cielo pronta ai lunghi sputi precisissimi di fuoco
zenitale.</p>

<p>Sono nuovi pennelli ultra-dinamici di Balla per
ridipingere le nuvole all&rsquo;aurora. Fiuto le nuove
Tanks già costruite con un volantista un cannoniere
e un cannone da 37, serrate, armatissime, ultrasintetiche
come libri futuristi.</p>

<p>Vedo poi giganteggiare il cannonissimo 381 allungato
che dovrà tirare da Venezia a Pola (130
Km.) simbolo perfetto del genio italiano a lunghissima
portata.<span class="pagenum"><a name="Page_76" id="Page_76">[76]</a></span></p>




<h2><a name="VII" id="VII"></a>VII.<br /><br />

LA 74</h2>


<p>Non conoscete la mia nuova amante? Ve la presenterò.
Intendiamoci, quella preferita, che escluderà
tutte le altre e sarà forse definitiva.</p>

<p>Non ha un nome, ha un numero e ciò mi piace
poichè ogni Rosina è sempre tradita dal ricordo
di un&rsquo;altra Rosina, ogni Maria dal ricordo di un&rsquo;altra
Maria. La mia nuova amante si chiama 74,
7 e 4 fanno 11, il mio numero augurale che mi
segue dovunque e mi è più o meno sempre favorevole.</p>

<p>La mia 74 ha una salute di ferro, anzi d&rsquo;acciaio,
una meravigliosa sensibilità, ma blindata. E&rsquo; capace
d&rsquo;offendere e d&rsquo;uccidere. Mentre è assai difficile
ferirla mortalmente. La conobbi ieri nel
cortile della caserma di S. Benigno. Mi aspettava
in riga con le sue sette compagne che le rassomigliano
come sorelle. Con delle differenze però importanti.
Sono tutte donne autoblindate color verdone
scurissimo, tutte armate.</p>

<p>Ma la mia è la più agile di tutte, ha un cuore-motore
più forte, e il fuoco delle sue ironie
mitragliate non ha debolezze nè distrazioni.
Fu la sorte a designarmi come compagno della<span class="pagenum"><a name="Page_77" id="Page_77">[77]</a></span>
bella 74. Subito le baciai i fianchi d&rsquo;acciaio, la
grande palpebra metallica e lei mi ringraziò con
un mezzo giro della sua cupola ornata d&rsquo;un fascione
tricolore. Volli, allora, penetrare nella sua
anima. Tutta affettuosa, la mia 74 mi aprì sportello
destro e sportello di sinistra cosicchè occupando
il seggiolino della sua volontà e impugnando
il volante dei suoi segreti pensieri la slanciai fuori
a bella velocità giù per la strada tortuosa che
scende al porto di Genova. Sento la gioia gonfiare
le arterie della mia 74 che mi porta cantando. Non
ha una voce sola, ma un&rsquo;orchestra di voci bene
intonate. Ora godo il languido canto lamentoso
del suo cuore-motore che fa da freno in discesa.
La sua gioia cresce ed ecco flauti, clariiini, violiiini
accompagnano il ritmo delle ruote.</p>

<p>La mia 74 ha forse un difetto; i suoi fianchi
sono troppo vasti per poter anguillare e correre
senza urtare nelle strade ingombre di Genova.
Debbo preoccuparmi anche del suo culo di acciaio
veramente poderoso armato di una mitragliatrice
a guisa di pungiglione. Con mano molle, ma pronta
al volante consiglio i suoi fianchi di non agganciare
a destra e a sinistra tram e carrozze.</p>

<p>&mdash;Su presto! le grido, ti conduco a Rapallo,
a salutare i miei cari e poveri amici mutilati. Vi
sarà danza questa sera, belle donne e canti al chiaro
di luna sul mare.</p>

<p>Il cuore-motore della mia 74 precipita i suoi
battiti e mi risponde come un cavallo con nitriiiti,
nitriiiti, nitriiiti.<span class="pagenum"><a name="Page_78" id="Page_78">[78]</a></span></p>

<p>La sua allegria si manifesta nel mostrarmi tutte
le sue virtù. Ecco il ci-ci-cigolio di mille passeri
giulivi nelle sue giunture-costole d&rsquo;acciaio. Sarà
bello amarla e stringerla con passione, o meglio
viverle nel cuore quando si batte.</p>

<p>Ma sono stanco di goderla dall&rsquo;interno, voglio
vedere le sue forme potenti correre fra le raggere
tropicali di questo pomeriggio sulla strada di Varazze.</p>

<p>Lascio il volante al mio volantista Menghini,
che avrà pieni poteri in mia assenza sul cuore-motore
della mia 74. Ho aperto <a name="tn78" id="tn78"></a><ins class="correction" title="Testo originale: la sportello">lo sportello</ins> di sinistra.
Seduto di fianco sul seggiolino colla schiena
presa nella cinghia-spalliera ho le gambe penzoloni
fuori a picco sul mare di schiaffi pugni bava
e smeraldi vendicatori.</p>

<p>Gioia disinvolta sfrenata di darmi così alla molleggiante
velocità com&rsquo;è una saltatrice sul cavallo
nel circo dopo il bel cerchio di carta sfondato. Mi
sento preso così a mezzo corpo dall&rsquo;immensa rabbia
amorosa dell&rsquo;orizzonte marino. La mia gamba
destra allungata verso l&rsquo;invisibile acceleratore della
velocità spirituale; la mia gamba sinistra piegata
sul predellino fuori.</p>

<p>Sotto di me, le volanti docce di schiume bianchissime
e gazose ggggggg. Microscopico stabilimento
di bagni che magnetizza i miei muscoli polverosi.
Al sole obliquo una cuffia rosso carminio
di bagnante. La vedo guizzare nel molle cristallo
verde col roseo lampo dei polpacci. Snella<span class="pagenum"><a name="Page_79" id="Page_79">[79]</a></span>
agilissima, ma meno snella, meno agile della mia
74. La strada curva è girata, o meglio presa in
giro dalla nostra fusione veloce tlantlantrintrrrrr
trrrr. Polverone sferico, blocchi di caldo roteanti.
Trombe d&rsquo;aria sbatacchiate fra le facciate delle
case sovraccariche di biancherie roventi alate. Ondeggiare
frenetico della mia 74 fra le resistenze
dei metalli. Anguillare sulle anguille affettuose delle
rotaie.</p>

<p>Incrociamo delle automobili festive, veri salami-proiettili.
A Varazze, urrah! la mia 74 incontra le
sue 7 sorelle e torniamo in squadriglia sferzati dai
lunghi raggi del tramonto, in una gara pazza di
velocità verso Genova e Rapallo.</p>

<p>Ognuno dei miei 7 compagni auto-mitraglieri
pretende che la sua amante blindata sia più veloce
della mia. Le 8 donne d&rsquo;acciaio lanciate gareggiano,
gareggiano, gareggiano, precipitando il ritmo
dei loro cuori-motori fra i mille ostacoli ganci
ombre insidiose, riflessi lunghi e corti, rosse occhiate
languide delle bettole e maledette lanterne
dei passaggi a livello. Il mare si precipita contro
le scogliere sotto la strada, infrangendo con fracasso
ogni barriera. Folla urlante di onde-faccie
schiumose di sudore rosso per vedere, per vedere
la corsa delle blindate impazzite. Entrando in Genova
la mia 74 è in testa. Ritmo perfetto, dominatore
del cuore-motore obbedientissimo a me. Rallentiamo
sotto la curiosità affannosa e ronzante
delle lune elettriche. Ma fuori verso Nervi dove il<span class="pagenum"><a name="Page_80" id="Page_80">[80]</a></span>
mare sventaglia dolorosamente sulla ghiaia la tosse
dei suoi risucchi malati, la gara riprende, le agili
donne d&rsquo;acciaio corrono cantando felici d&rsquo;essere
possedute da maschi e di possedere il lunghissimo
tortuoso corpo della strada con lesbica virilità.</p>

<p>La luna piena succosa che si sbuccia dalle nuvole
sull&rsquo;orizzonte marino è il nostro traguardo
magnetico.</p>

<p>Le sette blindate che mi seguono tentano ad
ogni curva di sorpassarmi. I miei amici ignorano
il segreto della mia superiorità. Ognuno maneggia
sapientemente la propria amante, ma non ha raggiunto
il grado di fusione perfetta che mi lega alla
mia 74. Tutti i calcoli meccanici sono cancellati
da questo slancio impetuoso che io imprimo ora
con la mia volontà al cuore-motore. Correre, correre,
correre, accelerando cento altri acceleratori
sconosciuti e misteriosi che mi sono nati sotto
i piedi, sotto le dita, sul volante e nella mia fronte.
Non sento più la pressione invidiosa delle altre
sette macchine dietro di me. Sono distanziate. Ecco
gli esuberanti volumi di vegetazione di Camogli
e in mezzo a loro in fondo alla strada che strapiomba
sul mare la luna, la bella luna di carne tiepida
e profumata da infilzare. Stop. Ho vinto la
gara.<span class="pagenum"><a name="Page_81" id="Page_81">[81]</a></span></p>




<h2><a name="VIII" id="VIII"></a>VIII.<br /><br />

GLI EQUIPAGGI DELLA LUNA<br />
SBARCANO A RAPALLO</h2>


<p>Possiamo ormai tutti in squadriglia languidamente
rallentare nella grande magia dei profumi
notturni, fra le diafane aeree mani lunari che
viaggiano nella brezza e supplicano i giardini
di bagnarsi nel mare. Quando entriamo nel giardino
del Casino delle Delizie, la luna alta armata di
tutti i suoi fascini si è già impadronita del golfo meraviglioso.</p>

<p>Dall&rsquo;alto cassero di madreperla la Luna ha calato
la sua lunga scala nell&rsquo;acqua intenerita. Subito
ha messo in mare i suoi canotti bianchi costruiti
con la polpa di favolose noci di cocco. Gli
equipaggi della luna vengono a terra alzando in
cadenza fuor dalle onde i lunghi remi d&rsquo;argento,
perchè ne grondino perle innamorate e sguardi
spiralici di bionde bionde che quando dormono
guardano ancora coi loro denti di perle. Clic cloc
gott gott plic ploc sotto la prua. Languida sonnolenza
di acque tessute di corpi in fuga, volubili,
che si sciogliono sotto la carezza delle pale scivolanti.</p>

<p>I rematori hanno il corpo nudo plasmato d&rsquo;ar<span class="pagenum"><a name="Page_82" id="Page_82">[82]</a></span>gento
vivo, ma tornito, senza frange, intriso di luce
intensa che non abbaglia, anzi seduce gli sguardi.
I loro visi sono mandorle d&rsquo;argento, e vi scorrono
sopra gli smeraldi degli occhi che guardano e si
celano sotto alghe verdi.</p>

<p>Quando a braccia tese fanno leva sulle pale affondate,
i rematori rovesciano le facce bianche
sotto una doccia di latte immateriale. Bevono un
sorso lungo poi rapidamente insieme si leccano le
labbra colla lingua di rubino acceso, serpentello di
fuoco sull&rsquo;argento del viso.</p>

<p>Un&rsquo;immensa dolcezza preme sulla montagna boscosa
che digradando scende sino agli ultimi coni
circonflessi di verdura di Portofino, vasca d&rsquo;angeli.
«Venite giù, venite giù, Monti, rocce, terrazze
e giardini; nell&rsquo;acqua tenera abbandonatevi!»</p>

<p>Nell&rsquo;estasi dilagante, gli equipaggi della Luna
intonano un canto grave, pieno di serena malinconia
che sale sale sale allargandosi, si ferma lentamente,
ricade estenuato. Ma con scatto improvviso,
eccolo di nuovo in alto su quella nuvola di tiepida
neve abbagliata. La voce trema in un do bianco
prolungato con tale soavità da rapire nel sogno
i giardini coricati sul mare e soffocare alla
gola gli alberi svegliati in una straziante voluttà di
piangere. I lunghi canotti della Luna hanno ora
tutti i remi alzati, le pale grondanti di perle, ad
aspettare che il canto solenne ricada finalmente
giù dalle troppo fredde nuvole nel grembo carnale
del golfo.<span class="pagenum"><a name="Page_83" id="Page_83">[83]</a></span></p>

<p>Perversamente il Casino delle Delizie protende
le terrazze a scaglioni, le balaustre curve appassionate,
gli aloes infilzanti, le rose suicide alle ringhiere
e le vetrate spalmate di stelle e levigate dai
pianti del mare. Frusciaaare, schiumaaare, tubaaare
delle onde colombe sulle tombe rapite ai cimiteri
e come culle rimorchiaaate dai profumi del maaare.</p>

<p>Il Casino delle Delizie offre una magica festa ai
suoi invitati. Sotto le quercie e i pini ombrelliferi
una orchestrina di nervi e fibre, tremolanti archetti
di pudore, clarini di mandre sognate, tamburelli-cuori
rapiti al petto delle bambine, chiama gli usignoli
a spasso nei dintorni, perchè le armonie non
siano troppo flebili.</p>

<p>Ed ecco gli usignoli saltellare fuori dai piccoli
tunnel fronzuti e inoculare l&rsquo;adamantino sangue
del loro canto nelle ramificate arterie del silenzio,
sotto le palme che spandono l&rsquo;anima sognante del
Nilo. Giungono i primi invitati: ufficiali e soldati
mutilati. Il loro incedere ha un ritmo sincopato sulla
ghiaia scricchiolante dei viali. Scatti obliqui e
cadenze rotte che scuotono l&rsquo;estasi generale.</p>

<p>Ma sono bene accolti, e piovono i gorgheggi
e le fughe a ventaglio di perle sonore fra un diluvio
di profumi.</p>

<p>Le ombre della notte e le forze della dolcezza
lunare non sdegnano, ma avviluppano con mille
carezze e moine questi corpi umani preziosi che
l&rsquo;affamatissima battaglia ha rosicchiato.</p>

<p>Alcuni si affacciano alle terrazze tonde, prue<span class="pagenum"><a name="Page_84" id="Page_84">[84]</a></span>
illusorie con alti pennoni e bandiere addormentate.
Ben diverse da quelle che aizzavano come
mantici il fuoco del sangue nelle risse per l&rsquo;intervento.</p>

<p>Altri vanno oscillando su passerelle che ricordano
i transatlantici. Ogni mutilato insegue, sembra,
col suo movimento troncato il membro rapito
che certo non dorme in un cimitero del fronte ma
vive, trasfigurato, la vita delle carni immateriali
nella scìa della luna. O lassù, nell&rsquo;elastico sorprendente
tessuto delle nuvole.</p>

<p>I mutilati sono ricevuti dalle Ombre e dai Profumi
che stendono amache penose, divani spirituali,
cuscini di sospiri.</p>

<p>Noi soli siamo materiali e pesanti. I nostri applausi
di uomini interi stonano coll&rsquo;imprecisa vellutata
cortesia degli usignuoli e delle onde che
stendono gementi tappeti d&rsquo;argento per gli equipaggi
della Luna.</p>

<p>Frusciaaare schiumaaare tubaaare di onde colombe
sulle tombe rapite ai cimiteri e come culle
rimorchiaaate dai profumi del maaare.</p>

<p>L&rsquo;orchestra di nervi e fibre patetiche annuncia
l&rsquo;arrivo scivolante delle dame. Previdente pensiero
dei grandi sarti inspirati che hanno fasciato appena
di stoffe leggerissime quei mobili corpi femminili,
perchè l&rsquo;aroma della voluttà si spanda
in giro inebriando le nari veggenti dei ciechi di
guerra.</p>

<p>Gli usignoli supplicano le dame di danzare. So<span class="pagenum"><a name="Page_85" id="Page_85">[85]</a></span>no
obbediti. E la musica tutta vortici e pennacchi
vaporosi rapina i corpi delle donne. I ciechi le
guardano a quando a quando poi godono la
Luna. Allora le teste rovesciate all&rsquo;indietro bevono
il bianco fuoco d&rsquo;amore coi loro tragici occhiali
neri. Penso ai risucchi di piacere delle piccole
rade buie incappucciate di verdura quando bevono
la luna.</p>

<p>Noi facciamo danzare le belle donne ma non
le tratteniamo. Anzi imponiamo loro di trascurarci.
Tutte a gara sviluppano il flirt semilascivo
coi mutilati nelle penombre favorevoli, per
le scale coperte e gli spiralici sentieri che sgusciano
dall&rsquo;ombra e s&rsquo;affacciano sullo splendore del
golfo lunare. Coppie strane dove un agile corpo
di donna giovane è accarezzato un attimo, ma
preferisce accarezzare un corpo maschio infranto
che zoppica, ondeggia. Questi tende una mano
sola, e non può tender la bocca per baciare.</p>

<p>Il gesto della donna diventa materno per accarezzare
un mento d&rsquo;argento, che la luna subito
con dolce meccanico furore salda alla carne. Ride
il sangue del mutilato in questa bizzarra officina
improvvisata di metalli innamorati e carni che sognano
di metallizzarsi. Il torso di quel tenente bersagliere
si rizza con forza nella pienezza della
sua virilità.</p>

<p>&mdash;Non ho più labbra, dice, ma il bacio non è
indispensabile in amore! Parlo male ma so cantare,
e anche danzare... Che importa se la mia<span class="pagenum"><a name="Page_86" id="Page_86">[86]</a></span>
spina dorsale avrà poi bisogno di tre giorni di ossigeno
per rimettersi? Ora che gli equipaggi della
Luna sono sbarcati bisogna che io balli per dimostrare
che si può far all&rsquo;amore in mille modi sconosciuti.
Questi profumi deliranti urlano come l&rsquo;odore
della balistite che mi bruciava sul Carso...
Urlano, urlano l&rsquo;eroismo e l&rsquo;amore!... Balliamo e
cantiamo. Questa è una nuova trincea dove però
la nemica non ci fa male anzi ci nutre tutti col suo
piacere. Se continua, mi guarirà! Farà, farà anche
rinascere le mie labbra! Balliamo cantiamo insieme!</p>

<div class="poem"><div class="stanza">
<span class="i0"><i>Ognun lo sa e ben ci conoscete</i><br /></span>
<span class="i0"><i>perchè l&rsquo;allegria con noi portiam.</i><br /></span>
<span class="i1"><i>Un cuore ardente e gioventù abbiam,</i><br /></span>
<span class="i0"><i>un cuore ardente e gioventù,</i><br /></span>
<span class="i0"><i>se pur con le stampelle camminiam.</i><br /></span>
<span class="i1"><i>Chi siete?... Siamo la ganga</i><br /></span>
<span class="i0"><i>perchè amiam le bimbe, il vin</i><br /></span>
<span class="i0"><i>spumante e di Rapallo il mar!</i><br /></span>
</div></div>

<p>I mutilati cantavano. Frusciaaare schiumaaare tubaaare
delle onde colombe sulle tombe rapite ai
cimiteri e rimorchiate dai profumi del mare.</p>

<p>Tre mutilati danzavano, cercando di aggraziare
i gesti nascondendo fra i capelli delle dame i visi
spaccati o cotti dalle esplosioni. Due altri, in uniforme
elegante e accurata, mutilati d&rsquo;una gamba
all&rsquo;inguine si rizzavano e sulle stampelle tentavano
di cadenzare uno strano ritmo di nave rullante.<span class="pagenum"><a name="Page_87" id="Page_87">[87]</a></span>
Un alpino mi domanda scusa di passarci davanti
danzando, poichè ogni volta la sua manica vuota
sfiora il viso della signora seduta accanto a me.
Questa è una signora milanese: grandi occhi
chiari di bambina e bocca carnosa sempre ridente
sotto pesanti capelli biondi che le imperlano
la fronte di sudore. E&rsquo; buona, intelligente,
piena d&rsquo;imprecise indulgenze e facilità nei suoi
flirt svariati. L&rsquo;amai con passione 5 anni fa; poi la
vita ci separò. Siamo molto amici. Le parlo da
cuore a cuore e lei mi risponde con assoluta sincerità.</p>

<p>&mdash;Io adoro la danza, ma non ho mai avuto tanto
piacere come nel danzare con quel tenente bersagliere
dalla mascella d&rsquo;argento. Io non mi capisco
troppo: sono una civetta, forse qualcosa di
peggio... ma tu mi capisci... Era così felice di
stringermi fra le braccia. Siamo stati anche giù
nel buio sulla riva. Ha tentato di baciarmi il seno,
ho lasciato fare... Quando si è così poco vestite
come siamo noi, signore, oggi, è molto facile cadere...
Deve essere tanto infelice poveretto!...</p>

<div class="poem"><div class="stanza">
<span class="i0"><i>... Da quando la guerra era scoppiata</i><br /></span>
<span class="i0"><i>Rapallo in silenzio qui dormiva,</i><br /></span>
<span class="i0"><i>ma tosto che la ganga è arrivata</i><br /></span>
<span class="i0"><i>il silenzio e la quiete qui spariva.</i><br /></span>
<span class="i0"><i>Chi siete?... Siamo la ganga</i><br /></span>
<span class="i0"><i>perchè amiamo i fiori, il cielo</i><br /></span>
<span class="i0"><i>azzurro e di Rapallo il mar.</i><br /></span>
<span class="pagenum"><a name="Page_88" id="Page_88">[88]</a></span></div></div>

<p>Sono diventato l&rsquo;amico d&rsquo;un capitano alpino
mutilato della gamba e coscia destra chiacchierone
e gioviale. Questa sera certamente ha dimenticato
ciò che ha perduto.</p>

<p>Gli dico che la mia bionda amica ha un capriccio
per lui ed egli tendendomi il viso molto
vicino mi sussurra con gioia visibile:</p>

<p>&mdash;Me ne sono accorto... Mentre eravamo giù
insieme vicino all&rsquo;acqua seduti ho preso la sua
mano e l&rsquo;ho portata sulla mia coscia metallica.
Veramente ho notato un piccolo movimento come
di scottatura che la sua bella mano ha avuto nel toccarla.
Questo m&rsquo;è capitato altre volte. Inconvenienti
del nostro mestiere. Ah! Ah!... Io rimedio
subito portando la mano della donna un po&rsquo;
più su.</p>

<p>E rideva, rideva, con gioia infantile senza rancore
per la guerra poichè gli aveva concesso questa
notte di delizie. Poi riprese a cantare:</p>

<p>&mdash;Forza, orchestra!...</p>

<div class="poem"><div class="stanza">
<span class="i0"><i>Quando noi passiamo ci guardate</i><br /></span>
<span class="i0"><i>e dite che siam pazzi tutti noi</i><br /></span>
<span class="i0"><i>ma le pazzie nostre perdonate,</i><br /></span>
<span class="i0"><i>perchè siam pazzi sì, ma un poco eroi.</i><br /></span>
<span class="i0"><i>Chi siete?... Siam gli sciancati</i><br /></span>
<span class="i0"><i>Chi siete?... Siam gli avariati,</i><br /></span>
<span class="i0"><i>perchè abbiam fatto <a name="tn88" id="tn88"></a><ins class="correction" title="Testo originale: l&rsquo;Italia.">l&rsquo;Italia,</ins></i><br /></span>
<span class="i0"><i>col sangue nostro e la gioventù.</i><br /></span>
<span class="pagenum"><a name="Page_89" id="Page_89">[89]</a></span></div></div>

<p>La mia amica mi prende il braccio e mi sussurra:</p>

<p>&mdash;Vieni, andiamo giù.</p>

<p>&mdash;Farai soffrire il povero tenente.</p>

<p>&mdash;Non preoccuparti; tornerò da lui dopo. Ora
voglio stare con te. Tu non sei un mutilato,
ma mi fa un po&rsquo; paura vederti partire per il fronte.
Non c&rsquo;è più nulla fra di noi, ma io ti voglio
sempre bene lo sai. E questa sera ho un desiderio
pazzo, pazzo, pazzo che questa benedetta guerra
finisca. Hai visto quei poveretti come sono conciati...
Tu sai che sono una buona patriota, ma
non capisco, non riesco ad ammettere, malgrado
tutti i miei sforzi, la necessità di questa eterna,
brutale carneficina.</p>

<p>Io chiusi la bocca della mia amica con un lungo
bacio. Tanto più utile che prevedevo il lungo
suo discorso contro la guerra e preferivo ascoltare
quello più eloquente e più patetico che la
luna prodigava ai suoi equipaggi lussuosi d&rsquo;argento
vivo remanti nei gorghi di perle:</p>

<p>&mdash;Abbandonati, anima,&mdash;cantava la Luna&mdash;sciogliti,
dimentica, acquètati. Ho dei rosolii che
dissolvono ogni collera, ogni ferocia; ho dei balsami
che addormentano i rancori. Tutte le volte
che ho voluto fermare la guerra m&rsquo;è bastato colmare
le trincee col latte benefico della mia luce
e subito le sentinelle in vedetta hanno reclinato
il capo invaso dal sonno e dal pessimismo tenerissimo,
dimenticando le pattuglie nemiche in ag<span class="pagenum"><a name="Page_90" id="Page_90">[90]</a></span>guato.
Le mitragliatrici avversarie non hanno avuto
più per loro altro interesse che quello di
un notturno apparecchio telegrafico o di cani abbaianti.
Sono la dispensatrice del nichilismo perfetto,
del dissolvimento totale e di tutti i soavi
abbandoni alla deriva d&rsquo;una qualche corrente molle
di baci, alcool, pigrizie, o sogni. Io sola vincerò
la guerra la notte in cui spegnerò con carezze
troppo lente il sangue solare dell&rsquo;uomo, costringendolo
a disprezzare l&rsquo;ultima attività aggressiva
del coito per negare e sognare unicamente.</p>

<p>&mdash;Hai sentito, cara Amica, le argomentazioni
della luna in favore della pace universale, eterna?
Sono subordinate come le tue argomentazioni
alla distruzione della vita. Alle origini lontane
dell&rsquo;umanità noi vediamo popoli accaniti offrire
agli Dei cadaveri sanguinanti. Poi un Dio ebraico
affamato anch&rsquo;esso di carne umana. La terra nel
suo viluppo d&rsquo;atmosfere contiene delle forze dominatrici,
intricatissime e difficilmente decifrabili
che noi definiamo con parole inefficaci quali: primavera,
gioventù, eroismo, volontà ascensionale
delle razze, rivoluzione, curiosità scientifica, slancio
del progresso, civiltà, record. Tutte queste
Forze indubbiamente telluriche adorano il sangue
umano, cioè la lotta, il bisogno di distruggersi vicendevolmente
simboleggiato dalle onde schiumose
del mare. Queste Forze dominano la maggioranza
più viva dell&rsquo;immenso formicaio umano. Maggioranza
d&rsquo;istinti selvaggi e implacabili, tutti più o
meno sanguinarii.<span class="pagenum"><a name="Page_91" id="Page_91">[91]</a></span></p>

<p>La minoranza meno viva o stanca o vecchia
o ferita ha creato le idee pure, i sentimenti
puri, le vaste bontà, la soavissima pace, l&rsquo;amore
umano, ed altre astrazioni di dolcezza
serena che varcando le montagne aspre dei
desideri e le irte foreste delle ambizioni, dovrebbero
finalmente pacificare tutte le razze imponendo
loro un ritmo morbido come quello di
questo golfo innamorato e fedele alla luna. La
parte turbolenta e istintiva del formicaio umano
è spesso affranta e disillusa del suo andare crudele
e sanguinante. Si ferma ed ammira inebriata
le soavi pigrizie affettuose che la minoranza
saggia ha lanciato in cielo e che ormai navigano
anch&rsquo;esse imperiture sulla curva della
Terra. Ma la sosta è breve, le Forze di voluttà aggressiva
e di primavera crudele, incalzano di nuovo
la maggioranza giovane e virile. Più furibondo
che mai il ritmo di distruzione e di morte ricomincia,
e se le contese piccole, minute non bastano,
si afferrano a volo le vaste astrazioni di bontà
e di pace per farne delle bandiere al nuovo
massacro. Si scagliano le folle in guerra, massacrando
gli uomini, per massacrare la guerra! Altri
si slanciano su aeroplani a lungo perfezionati
perchè possano varcare tutte le atmosfere e gareggiare
con le stelle. Immagina, amica mia,
qui in questo golfo quattro o cinque aviatori già
pronti sui loro apparecchi dalle eliche rombanti
per la grande gara. Immagina il loro dialogo.<span class="pagenum"><a name="Page_92" id="Page_92">[92]</a></span></p>

<p>&mdash;Dobbiamo, dice l&rsquo;uno, assolutamente a costo
della vita salire a 20 km. di altezza, vincere o morire,
amici!</p>

<p>Poi a mezza voce al meccanico fedele:</p>

<p>&mdash;Hai bucato il serbatoio dell&rsquo;altro aeroplano?</p>

<p>&mdash;Sì, risponde il meccanico con occhiata radiosa.
Fra un&rsquo;ora il vostro concorrente precipiterà
in mare.</p>

<p>&mdash;Grazie, son sicuro di vincere, gli altri non
mi fanno paura.</p>

<p>E così gli aeroplani della grande gara ultra-terrestre
si slanciano nel cielo ove ecco appare il Rabbi
di Galilea col viso più tragicamente pallido di quello
crocifisso sul Golgota. Gli occhi al cielo disperatamente
guardano con bontà infinita e tremendo
dolore il Padre dei padri, riassunto di forze cosmiche
che ha l&rsquo;implacabile e muto X rosso sul viso
di tenebra azzurrina. Il Rabbi piange e dice:</p>

<p>&mdash;Padre, tu mi hai trasmesso il germe della
divina bontà e dell&rsquo;assoluto perdono e quello più
prezioso ancora dello sconfinato amore, ma essi
vogliono soltanto uccidersi o lacerarsi a lungo per
meglio assaporare il sangue. E in nome della bontà
ritornano al massacro&mdash;e non si riposano. La
loro forza dà la morte. Il loro amore è sanguinante.
Il bimbo nascituro insanguina la madre per
scagliarsi verso la vita. La sua vergine sorella sarà
domani insanguinata dal maschio che la primavera
frusta con le sue belle flessuose verghe di
profumi. Padre tu hai creato l&rsquo;amore: e per l&rsquo;a<span class="pagenum"><a name="Page_93" id="Page_93">[93]</a></span>more
si fanno guerra. Hai dato a loro il sogno della
bontà, ma questa scoppia con straripamenti di
lave guerriere come un vulcano. Se vuoi che l&rsquo;amore
eterno, puro, e la bontà serena e la pace di
cuori intrecciati regnino finalmente, spacca, spacca
la terra, distruggila senza pietà!</p>

<p>E il Rabbi alto nel cielo piange, mostrando
con le due mani aperte come fiammeggiano le
ferite degli uomini. Ma la luna grida al Rabbi con
un lungo stridente gocciolìo di cristalli:</p>

<p>&mdash;No! no! Non spaccare la terra! E&rsquo; mia!
la cullerò, l&rsquo;assopirò, la svenerò deliziosamente.
Sarà pallida come me, finalmente pacificata in una
vasta, continua voluttà carnale!</p>

<p>Giù intanto sulla riva gli equipaggi della Luna si
imbarcavano. I remi riprendevano il loro grave
sonnolento fruscia-a-are, fruscia-a-a-are fruscia-a-a-a-are
schiumare tubare nelle onde colombe sulle
tombe rapite ai cimiteri e rimorchiate dai profumi
del mare.</p>

<p>Sparvero ad uno ad uno ritirando su, su fino
al cassero della Luna tutte le scie d&rsquo;argento, i canotti
bianchi, e le vaste reti di profumi pieni di
pesci d&rsquo;oro guizzanti.</p>

<p>La mia amica languiva al mio braccio, io avevo
sonno; ma i mutilati riaccendevano con le stampelle
alzate l&rsquo;orchestrina di nervi e fibre che
sull&rsquo;alta terrazza miagolava, strillava, singhiozzava
come mille gatti in groviglio d&rsquo;amore.</p>

<p>Il tenente bersagliere correva dimenandosi e
cantando:<span class="pagenum"><a name="Page_94" id="Page_94">[94]</a></span></p>

<p>&mdash;Un valzer pazzo, il più pazzo dei valzer, vogliamo!
E&rsquo; troppo lento, questo! Sfondiamo il pianoforte!</p>

<p>Con un pugno rovesciò a terra il pianista e si
mise a tempestare la tastiera con le mani e coi
piedi. Sradicò con un calcio il pedale e si sforzava
di scandire un valzer terrificante colpendo,
di tanto in tanto i bemolli col suo mento d&rsquo;argento.
Gli ultimi saluti della Luna, ironici, mettevano
fra lui e la tastiera una risata candida di fiume
africano che cento elefanti bevessero con proboscidi
d&rsquo;argento russanti come canne d&rsquo;organo.</p>

<p>&mdash;Bisogna che la Primavera scoppi nel pianoforte.
Mi sento nel sangue, e anche voi, cari mutilati,
vi sentite nel sangue una Primavera diabolica,
mille primavere equatoriali. L&rsquo;Africa mi divampa
nelle gote e arroventa il mio mento! Se non fosse
d&rsquo;argento sarebbe già liquefatto!</p>

<p>I mutilati intorno danzavano tutti, tutti, alcuni
sulle mani e sui piedi come orsi, altri sulle stampelle,
altri in bilico su un piede. Altri si rincorrevano
come belve nei cespugli.</p>

<p>Fuori sulla terrazza, uno più ebbro degli altri,
sull&rsquo;altalena, abbracciato con una donna seminuda
volava volava inargentandosi in alto di luna tra
i fogliami. Certo un soprannaturale sciampagna
li esaltava. Anche le donne erano impazzite. Una
vergine bellissima si spalancò così a pochi metri
di distanza, fra due rosai, al desiderio feroce d&rsquo;un
alpino, che, mutilato delle due braccia, realmente<span class="pagenum"><a name="Page_95" id="Page_95">[95]</a></span>
le mangiava di baci il viso, imprimendole il suo
amore fra le poppe coi colpi reiterati del suo petto.</p>

<p>Un&rsquo;ora dopo sulla soglia del Casino paradisiaco
io gridavo ai miei amici:</p>

<p>&mdash;Male molto male! Siamo realmente avvelenati,
avvelenati di chiaro di luna. Occorre immediatamente
una sana furente bevanda di Velocità.
Cento strade succhiate! Andiamo a Chiavari a
tutta, tutta, tutta velocità. Sarà meglio di una
corsa, un tuffo.</p>

<p>&mdash;Ah! ah! gridano tutti, ci sono però i passaggi
a livello, carri, carrette, cani e marmocchi.</p>

<p>&mdash;Macchè! Tutto dorme ancora, scavalcheremo
ogni ostacolo, saremo una ventata di ferro, proiettili,
folgori, non lasceremo respirare il pericolo,
strozzeremo la morte nel suo letto e capriolandole
sopra le pizzicheremo i piedi senza morire!</p>

<p>Tutti in macchina. La mia 74 in testa. Padroneggio
elasticamente il volante. La mia 74 ne gode.
Corre, corre con lunghi brividi. Ronza il carburatore
felice. Le candele sono eccezionalmente pulite.
Ritmo perfetto. Martelli deliranti di precisione
gioiosa. Sento nel cambio di velocità gli ingranaggi
amoreggiare come labbra. Unirsi. Volere. Scorrere.
Scattare. Forza vellutata. Velluto in delirio.
Dolce aggressività delle ruote. Pneumatici danzanti
aerei. Gas addomesticati disciplinatissimi,
pronti a tutto, perchè si corra, corra, corra, corra
un correre di corrente modulatissima oliata ebra
di correre, quasi liquida e pur metallica, leggera<span class="pagenum"><a name="Page_96" id="Page_96">[96]</a></span>
e non di meno prensile. Docile alla strada ma come
un maschio che imponendo sembra subire il
ritmo della femmina beata. E&rsquo; beata di ricevermi
la strada che si sbianca nei brividi delle prime
luci spasimi sotto le ombre massicce delle montagne
lungo l&rsquo;ampio sussurrare del mare pieno di
giochi di gatti bianchi che miagolando rincorrono
a zampate, spruzzi di baffi rimbalzanti nel refe argenteo
rapito alle vele della Luna. Correre, correre
tuffandosi nella vegetazione nerissima.</p>

<p>Trapaniamo forse la midolla nera della notte?</p>

<p>Balza fuori la mia macchina. Oliatissima morbida
mia carezza nel grembo di questa valle. La luce
cresce come se colasse fuori dal mio motore cuore
arroventato.</p>

<p>Ecco un altro tuffo nella penultima galleria... Interminabile...
Mi pare di essere nel collo ebro, premuto,
scoppiante di una smisurata bottiglia d&rsquo;alcool.
Il mio motore tira bene, bene. Esce, esce,
escirà, deve escire! Sto sturando la bottiglia della
valle lunga e nera con la pressione dei miei pneumatici-pollici
che non cedono. Il cavaturaccioli è
fortissimo! Forza! forza! Viene. Forza! Ecco!</p>

<p>Scatta in alto, il tappo rosso, Sole! Tutta la campagna
colli, valli, mare spumeggia di luce bionda.
Corriamo, scorriamo schiumeggiamo anche noi inaffiatissimi
di rosso oro vaporante nel buon odore
del caucciù che sa di pane caldo. Divino spettacolo
allietatore. Il sole che fu un istante il tappo allegro
ora diventa l&rsquo;enorme faccia tonda e gonfia<span class="pagenum"><a name="Page_97" id="Page_97">[97]</a></span>
del bevitore. Faccia calda di metallo in fusione con
sale, iodio, bromo, congestionata e gioviale.</p>

<p>Il Sole ha un nuvolone nero fumante fra i denti
e lascia cadere giù il mare come una colata verde
schiumeggiante di bava. Forte riflusso delle sue
risate fragorose fra i pomodori degli orti e nel
sangue dei nostri cuori che vincono definitivamente
in salute i pomi d&rsquo;oro delle Esperidi idiotissime
sconfitte.<span class="pagenum"><a name="Page_98" id="Page_98">[98]</a></span></p>




<h2><a name="IX" id="IX"></a>IX.<br /><br />

IL DEPOSITO FA SCHIFO</h2>


<p>Genova è in festa per l&rsquo;American-day. Suono di
trombe, folla, folla, folla. Balconi riboccanti, vasta
primavera dilagante di toilettes femminili, scugnizzaglia
sospesa sui capitelli.</p>

<p>S&rsquo;avanzano gli inglesi. Elegantissimi. In testa
un giovane tenente dandy con lo stick sotto il braccio.
Furoreggia la banda Americana. Come un
bambino gioca il capobanda issando in alto il lungo
bastone d&rsquo;argento. Più volte lo fa piroettare e
intorno a sè lo mulina come per vestirsi di
veloci ruote d&rsquo;argento. Poi lo punta davanti imitando
lo stantuffo. Il sole d&rsquo;Italia squilla, scatta,
rimbalza sulle trombe d&rsquo;alluminio, si affanna a
lucidare e abbellire quel popolo venuto attraverso
l&rsquo;oceano dal lontano pacifismo per fare anch&rsquo;egli la
guerra in nome della libertà minacciata. Il sole
polemizza coi pacifisti anch&rsquo;egli verniciando di giustizia
vendicativa la primavera sanguigna dei Cow-boys.</p>

<p>Passano fra le due ali di popolo pigiato, variopinto
che schizza bambini tra le maglie dei carabinieri.
La strada è vuota.<span class="pagenum"><a name="Page_99" id="Page_99">[99]</a></span></p>

<p>Sono le Forze invisibili che la mantengono così
vuota sotto la pioggia di fiori, fiori e cuori che cadono
dai balconi.</p>

<p>Le Forze impongono a tutti un&rsquo;incosciente ammirazione
per le virtù guerriere e per l&rsquo;eroismo
prossimo-sicuro di questi nuovi soldati aggiunti a
tanti altri impiegati laggiù al nuovo mestiere indispensabile
di cannoneggiare.</p>

<p>Gli americani hanno l&rsquo;aria di soldati improvvisati.
Passo elastico dei pelli rosse. Questi lottarono
nel Far-West per la loro libera razza perseguitata.
Quelli imitano in Europa la spavalda e scattante
agilità cauta, vellutata dei pellirosse fra le liane e
nelle alte erbe.</p>

<p>Seguiamo la sfilata degli americani ordinatissimi,
visi radiosi. Zampilla dai loro passi un ritmo
di Cake-walk. Poichè sono sensibilissimo e il
mio cuore subisce i pizzicati della mia immaginazione
visionaria, io vedo in sogno le grandi
masse americane rimescolate da sentimenti europei
nei vasi capaci delle ampie città lontane. Vedo
le masse americane canalizzarsi verso i porti, riempire
gli enormi trasporti e in questo Waterland
che contiene 12.000 soldati, traversare le lunghe
monotonie astratte meditanti dell&rsquo;Atlantico,
poi colare come un fiume nelle città italiane e su,
su ramificarsi nei budelli delle trincee sotto crollanti
soffitti di ferro nella battaglia delle nazioni.</p>

<p>Ho un singhiozzo alla gola nel partecipare lucido
e cosciente col mio corpo di soldato e il mio<span class="pagenum"><a name="Page_100" id="Page_100">[100]</a></span>
cervello faro onnipresente a questa fusione storica
nel crogiuolo europeo.</p>

<p>Nella arena vasta si svolgerà una finta battaglia.
Al centro un cinematografista è seduto comodamente
come un pascià vicino al suo apparecchio
mentre tutti sono in piedi militarmente. Simbolo
del falso genio-letterato tipo Romain-Rolland
che guarda, controlla e merita una bomba d&rsquo;areoplano.
Un fotografo punta la sua macchina sotto la
seta nera lucida come una groppa. Sembra un toro,
corna puntate e zampe posteriori aperte. O semplicemente
un dannoso o inutile critico di strategia
militare.</p>

<p>Una compagnia di allievi caporali italiani entra
nell&rsquo;arena. Allineamento perfetto. Geometria di linee.
Tutti i torsi all&rsquo;indietro come per tirare una
fune. Tutti i torsi in avanti come per slanciarsi.
Si vede il bianco dei polsini muoversi insieme, a
distanza uguali, le braccia remare nell&rsquo;aria con parallelismo
stupendo.</p>

<p>Dieee-tro-front! fulminei, senza oscillazione, torniti.
Ripiegamenti sui tacchi a gradi, a gradi, che
sembrano arpeggiati e modulati come una risacca
dolce sulla ghiaia. Flessuosità del movimento che
dà a tutta la compagnia una snellezza precisa di
onda.</p>

<p>Zazà, eroica e molto umana, abbaia d&rsquo;entusiasmo
per dimostrare che tutti gli esseri vivi amano i
ritmi marziali.</p>

<p>Una risacca d&rsquo;applausi annuncia gli Americani.<span class="pagenum"><a name="Page_101" id="Page_101">[101]</a></span>
Entrano e si dispongono su tutto il diametro dell&rsquo;arena.
Si tolgono la giubba e incominciano una
meravigliosa ginnastica con ondulazione di alte erbe
sotto il vento e relativi morbidissimi solchi scavati
che gradualmente si chiudono.</p>

<p>L&rsquo;entusiasmo è ancora ufficioso. Il sole esige
uno spettacolo di lotta ed ecco pesanti e colossali i
nostri artiglieri di montagna al tiro della fune cogli
Americani. Primo strappo d&rsquo;assaggio. Secondo più
deciso. Al terzo gli artiglieri d&rsquo;un colpo sradicano
gli americani radicati patriotticamente nel terreno.</p>

<p>Il prorompente grido di Viva l&rsquo;Italia fa impazzire
Zazà che abbaia alla feritoia della mia 74. La
finta battaglia incomincia con cannoni da montagna,
muli e compagnie di mitragliatrici ci chiudono
la strada. Ma la squadriglia passa trionfante senza
far male a nessuno sotto i grandi fragori, fragori,
rrrombi, rrrombi, rrrombi delle finte cannonate
dei forti genovesi.</p>

<p>In alto, il Sole, gattaccio d&rsquo;angora dal pelo d&rsquo;oro,
si lecca i baffi d&rsquo;oro pregustando l&rsquo;immancabile
massacro di gran parte di quei giovani muscolosi
e sani che sanno ormai anch&rsquo;essi verniciare i propri
istinti sanguinarii con nuovi ideali.</p>

<hr style="visibility: hidden; margin: 1.5em;" />

<p>Il 24 luglio la folla genovese si accalca sul piazzale
di S. Benigno intorno alla nostra 8ª squadriglia
di automitragliatrici blindate. Tutte infiorate.
Ogni comandante di squadriglia è ritto in piedi a
3 metri di distanza dalla sua macchina. Sono sta<span class="pagenum"><a name="Page_102" id="Page_102">[102]</a></span>to
incaricato dal colonnello di ringraziare con un
discorso le signore genovesi che hanno organizzato
la festa d&rsquo;addio colmando di doni soldati e
ufficiali partenti per il fronte. Meriggio infuocatissimo.
Il porto di Genova è irto di raggi rimbalzanti
poichè il sole infierisce sulle masse di carbone,
pugnali brillanti.</p>

<p>I ventagli blu dell&rsquo;alto mare non rinfrescano i
nostri visi di bragia. L&rsquo;esposizione di quadri e
complessi plastici futuristi è stata accatastata alla
rinfusa nel porto, col groviglio delle sue fasce coloratissime.</p>

<p>Flavia Steno parla in nome delle signore genovesi
con sobria eloquenza, ma indugia troppo a
descrivere le sofferenze eroiche e gli orrori della
guerra che i miei soldati sono contenti di affrontare.</p>

<p>Il sole di lava comunica per invisibili tubature
col mio cuore, vasi comunicanti. Il mio entusiasmo
sale per raggiungere il livello dell&rsquo;entusiasmo solare
ed insieme porta su la sintesi luminosa dei problemi
da risolvere.</p>

<p>Poichè le donne patriottiche d&rsquo;Italia hanno il
difetto di piagnucolare troppo, poichè le altre meno
patriottiche si lamentano dei disagi imposti
dalla guerra voglio parlare senza diplomazie alle
donne Italiane, dimostrando che l&rsquo;ambiente delle
caserme e dei depositi è talmente asfissiante di cretinismo
e vigliaccheria da mutare la trincea in paradiso.</p>

<p>Parlo con tono rovente nel silenzio radioso men<span class="pagenum"><a name="Page_103" id="Page_103">[103]</a></span>tre
le campane antiche sgonnellano su e giù come
donne ubriache sull&rsquo;altalena.</p>

<p>&mdash;Donne d&rsquo;Italia, voi che sentite fervere nel
sangue l&rsquo;odio per il nemico ereditario da scopar via
ad ogni costo, non compiangeteci. Noi, nuovi Italiani,
ben più alti sereni eroici dei nostri avi, siamo
allenatissimi alle sofferenze eroiche della guerra!...
Dopo 20 giorni di vita rattrappita, grigia, strangolata
e un po&rsquo; pidocchiosa di caserma siamo felici
di partire. Compiangiamo gli imboscati che
amano il Deposito, poichè noi, nuovi Italiani, dopo
3 anni e mezzo di guerra siamo senza stanchezza
e pieni di ottimismo fisiologico e morale. Il Deposito
sappiatelo, il Deposito ci fa schifo schifo,
schifo!</p>

<p>Rumori, brusio, grande emozione nel gruppo
degli ufficiali superiori.</p>

<p>&mdash;E voi donne, così dette Italiane, che piagnucolate
sulla mancanza dello zucchero, non vi siete
mai domandato nella vostra sconfinata cretineria
se avete nella zucca il sale sufficiente per vivere?
Ricordatevi che noi continuiamo e vinceremo
questa guerra difendendo e salvando così non soltanto
la libertà di pensiero e lo spirito del mondo,
ma anche ogni elasticità e lo chic, al quale tenete
tanto, dei vostri vestiti e delle vostre case contro il
peso professorale, la goffaggine, la balordaggine
grottesca dei tedeschi!... Ma indovino in voi più
ghiottoneria che amore d&rsquo;eleganza, tanto più che
scocca l&rsquo;ora di colazione. Per ringraziarvi dei vo<span class="pagenum"><a name="Page_104" id="Page_104">[104]</a></span>stri
fiori, o pseudo-italiane, vi porteremo tornando
dopo la vittoria qualcosa che farà tacere finalmente
i vostri pianti sulla mancanza di burro... Vi porteremo
del buon grasso di cadavere austriaco, per
le vostre tartine!... Arrivederci.</p>

<p>Evidentemente un alto e glorioso destino era riservato
alla nostra ottava squadriglia. Dopo la
grande vittoria del Piave 15 giugno il Comando
Supremo preparò con perizia e con metodo l&rsquo;offensiva
generale predisponendo particolarmente le
truppe celeri che dovevano fulmineamente lanciarsi
nella prima ferita grave del fronte nemico. Le blindate
costituivano coi bersaglieri ciclisti e la cavalleria
queste truppe celeri, ma le tradizioni militari
davano d&rsquo;altra parte una importanza enorme
alla cavalleria e una importanza minima e discutibile
alle blindate. Nei circoli militari si negava la
resistenza della blindatura non soltanto alle scheggie
di granata, ma anche al fuoco delle mitragliatrici.
Una volta colpiti i pneumatici cosa poteva
fare una autoblindata? Come utilizzarne la velocità
in caso di strade rotte e di guadi?</p>

<p>Tutte queste obbiezioni pesavano su noi, mentre
le Forze predisponevano tutto in favore della
nostra tipica e personale vittoria veloce. Infatti il
25 luglio giunge l&rsquo;ordine di caricare su un treno
tutta l&rsquo;8.ª squadriglia. Risparmiamo così ogni sciupio
alle nostre macchine che simili alle celeri Fiat
dei grandi circuiti devono giungere vicino al campo
di battaglia in assoluta efficenza. Portata a de<span class="pagenum"><a name="Page_105" id="Page_105">[105]</a></span>stinazione
la 8ª squadriglia sarà immediatamente
sottoposta a una prova di allenamento in una serie
di brevi manovre con cavallerie e bersaglieri
ciclisti.</p>

<p>Il 26 luglio io monto col capitano Raby e coi tenenti
Bosca, Paccagnella, sulla mia auto-blindata
74 caricata su vagone aperto nella stazione di S.
Albania nel porto di Genova. Tutte le auto-blindate
caricate sono infioratissime. Folle di donne
bambine alle balaustre del passeggiatoio. Piovono
fiori. Sventolio di bandiere. Squilli di trombe. Ma
non è la solita partenza per il fronte. Ci sentiamo
veramente l&rsquo;anima di meccanici e volantisti intorno
ai motori terrestri o aerei destinati a vincere
un record pericoloso, decisivo. Quando
però la locomotiva fischia e il lungo treno
sovraccarico di macchine da guerra irte di mitragliatrici
si mette in moto l&rsquo;infantile, chiassosa,
patetica sensibilità popolare della partenza per il
fronte accende fulmineamente tutti. In equilibrio
fra i 2 taglia-fili della mia 74 io divento in tutto
simile ai miei soldati e lancio a gara manate di cuore
alle ragazze che sbocciano fitte ai balconi.</p>

<p>Prima fermata lunga a Sampierdarena, sull&rsquo;alto
viadotto ferroviario fra gli applausi delle finestre
affollate e dei panni colorati sospesi alle corde.
Tocco quasi con la punta delle dita la punta delle
dita appassionate di due sorelline che mi mandano
baci con nome e indirizzo. Sono brune. Capelli pesanti
come i giardini liguri. Occhi che riassumono<span class="pagenum"><a name="Page_106" id="Page_106">[106]</a></span>
i languidi spasimi del Mediterraneo notturno. Labbra
ardenti come le montagne di Sicilia coronate di
boschi incendiati nei tramonti d&rsquo;agosto. Denti
bianchissimi e precisi come le casette strette
tutte in fila bianca in fondo alle rade italiane
quando si giunge sopra una nave veloce all&rsquo;alba.
Le due sorelle si chiamano Augusta e Vittoria.
Mando loro i miei baci, ma vorrei berle poichè le
sento fresche, colorate, ardenti e salate come due
sorsi del mio Mediterraneo.</p>

<p>La mia anima futurista attraverso mille balzi
elastici ha raggiunto la sua più divertente e sana
trasfigurazione. E&rsquo; diventata l&rsquo;anima d&rsquo;una recluta
di 20 anni.<span class="pagenum"><a name="Page_107" id="Page_107">[107]</a></span></p>




<h2><a name="X" id="X"></a>X.<br /><br />

VITA DA COW-BOYS</h2>


<p>&mdash;Per Iddio! Aspettare ecco la vera angoscia di
questa guerra! Aspettare gli ordini, aspettare le
manovre, aspettare l&rsquo;offensiva. Ora siamo a riposo
in una brutta fattoria perduta nell&rsquo;immensa pianura
paludosa... Per quanto tempo? Aspettare non
vuol dire riposarsi. Se fossi a Milano o a Roma
farei almeno dell&rsquo;utile propaganda. Qui non si fa
nulla. Per fortuna il nostro cuoco è veramente
meraviglioso!</p>

<p>Parlo ai miei compagni dell&rsquo;8ª squadriglia, tra
monumentali paste asciutte sanguigne sotto la lampada
fumosa assalita da tutte le farfalle di una
afosa sera di agosto.</p>

<p>&mdash;Io, dice il tenente Volpe, rimpiango la mia
caccia e la mia pesca.</p>

<p>Volpe è un ligure magro, asciutto, quarantenne,
agente di cambio e viveur, furbissimo, pratico. Ma
si sente che al denaro e alle donne preferisce in
realtà il piacere originario della sua razza.</p>

<p>&mdash;L&rsquo;ultima mia pesca, che bellezza! Con tre amici
in un guscio bene equilibrato. Al largo di Genova
calma perfetta... Una luna enorme che sembrava
una torta... Otto rematori con dei remi lun<span class="pagenum"><a name="Page_108" id="Page_108">[108]</a></span>ghi,
lunghi. Acciughe, acciughe, acciughe; a manate,
a palate. Tonnellate di acciughe. La barca era
tutta piena di argento. Otto tonnellate, 9 mila lire!
Affondavamo quasi sotto il peso. Il bordo sorpassava
l&rsquo;acqua di 10 centimetri. Attenti! non imbarchiamo
acqua per carità!... Ma a me piace anche
la caccia. Andavo ogni anno sul valico del Turchino.
Uccelli d&rsquo;ogni specie. All&rsquo;alba si vedevano venir
su col vento di tramontana... Sono lenti, sembrano
tirare il carretto per superare il valico.&mdash;Passano
a un metro dalla testa.&mdash;Non bisogna
tirare quando vengono su. E&rsquo; questione di calma:
tu li lasci passare, poi ti volti e pam, pam, una
botta nel culo. Te li vedi venir giù, a due a due. Se
tiri prima che siano passati, quelli che seguono
scappano via.</p>

<p>Il tenente Sacco ragazzone forte pieno di orgoglio
infantile, figlio di papà. Viene dal corpo degli
automobilisti. Vuol passare per un conoscitore di
donne. Fiero di aver goduto qualche libertà e qualche
cocotte. Attacca ironicamente il tenente Lattes
israelita pallido, occhiali, poca salute, intelligente
tipo di lavoratore, sensualissimo, goloso, furbo,
mellifluo, un po&rsquo; strisciante.</p>

<p>&mdash;L&rsquo;amico Lattes, dice Sacco, rimpiange il suo
imboscamento di un anno al comando supremo.</p>

<p>&mdash;Taci! tu hai fatto la guerra molto meno di me.
Ti dai delle arie da viveur per due o tre prostitute
dei Portici Po...</p>

<p>&mdash;Io non sono stato giolittiano e neutralista come<span class="pagenum"><a name="Page_109" id="Page_109">[109]</a></span>
te, e leccapiedi di tutti i professori germanofili.
Dove eri nelle giornate di maggio?</p>

<p>&mdash;E tu, dove eri?</p>

<p>&mdash;Io, risponde Sacco, era ancora un ragazzo,
ma almeno mi divertivo con fior di mezzi.</p>

<p>Risata generale. L&rsquo;espressione <i>fior di mezzi</i> suscita
una ilarità irrefrenabile. Il tenente Paccagnella,
effettivo, bel ragazzo snello, elegante, viene dal
corpo dei mitraglieri, già ferito due volte. Un po&rsquo;
effeminato nelle mosse. Interrompe annunciando
che fra due giorni cominceranno le manovre
con la 1ª divisione di cavalleria e i bersaglieri ciclisti
per prepararsi alla grande offensiva prossima.</p>

<p>Il capitano Raby a capo-tavola ride ironicamente.
Ventisei anni, grassoccio, tende alla pinguedine.
Mangia poco ma ne soffre perchè ghiotto. Faccia
quadrata, grassa, piccoli occhi; tipo di turco.</p>

<p>Se avesse il fez! Pigro, molle, dorme molto, intelligentissimo,
però. Nasconde evidentemente delle
riserve di energia preziosa. Ha inventato un motore
a scoppio senza cambio molto semplificato.
Grande memoria, sa quasi tutto. Crede fermamente
nella teosofia, vuole spiegare tutto colla gradazione
teosofica delle vite. Ufficiale effettivo di cavalleria.
Dice:</p>

<p>&mdash;Io non credo assolutamente nella cavalleria come
truppa celere, utile. Non credo nelle tanks data
la canalizzazione del Veneto. Ho comandato per
due anni le autoblindate, a Gorizia e durante la ritirata,
e ci credo. Se potremo slanciarci avanti coi<span class="pagenum"><a name="Page_110" id="Page_110">[110]</a></span>
bersaglieri ciclisti faremo cose grandi. Tutto al più
qualche plotone di cavalleria per collegamento fuori
dalle strade. Possono evitare gli accerchiamenti.</p>

<p>Il piccolo Bosca entra nella sala brandendo una
bottiglia di moscato.</p>

<p>&mdash;Altro che cavalleria! ci vogliono donne, donne
per prepararci!</p>

<p>E&rsquo; dimagratissimo dagli innumerevoli infortunii
sul lavoro erotico. Corpo esile fragilissimo, ma
grande forza nervosa e volontà. Intelligente, pratico,
attivo, coraggioso e assetato di cocotte.</p>

<p>Il capitano annuncia:</p>

<p>&mdash;Domani andremo alla messa di Bevadoro per
valutare il bel sesso dei dintorni.</p>

<p>Sigarette e sigari in bocca usciamo tutti nella
calda notte d&rsquo;estate che si sprofonda incalcolabilmente
su l&rsquo;incalcolabilmente vasta pianura.<br />
cra cra cra cra cra cra cra cra cra cra cra cra</p>

<p>Polifonia oceanica di rumori, scatti, tonfi. Rane.
Rospi. Officina filanda di scricchioliii organizzati
cra cra cra cra cra cra cra cra cra cra cra cra.</p>

<p>Tutti i rospi della terra lavorano al tornio 3 miliardi
di granate nere per bombardare di nero tradimento-terrore-ironia
la troppo bianca lirica spasimante
luna fiduciosa che nasce a sinistra. Dietro
di noi la fattoria massa nera calda fende col suo
tetto-prua il dilagaaante fresco oceano lunare di
rumori odori argentei fieri acri.</p>

<p>Sssssssssssssssssiiiiilenzio lunare.<span class="pagenum"><a name="Page_111" id="Page_111">[111]</a></span></p>

<p>La luna soffia a gote bianche piene nel suo megafono
di raso bianco per imporre il ssssssssiiilenzio.
Taaaaaci! Vieeeeeni! La notte è attentissima a
tutti i rumori. Alziamo la testa e incensiamo colle
nostre sigarette la via lattea.</p>

<p>Via lattea, muta rivolta di caratteri tipografici.
Polvere di rumori già uditi... pinpinpinpindipingere...
punpunpunpungere. Punteggiatura. Ritmo
di telegrafo Morse. Stelle parole telegrafate d&rsquo;amore
o di guerra: 200.000 uomini di riserva!...
Presto! ad ogni costo! chiudere il varco del fronte...
e del cuore che muore!</p>

<p>La notte è attentissima a tutti i rumori. Bau bau
bau della passione folle asmatica. Chi è chi è
che abbaia? Quel cane o il mio cuore? Irto erotismo
che abbaia verso la vulva soave colma di
latte tenerezza, la luna. Bau bau. Hoooo pau pau
pauraaa di non averti sotto le labbraaaa in questa
notte spaventosamente vuotata dalla tua assenzaa.</p>

<p>L&rsquo;abbaiare del cane sveglia in alto a sinistra la
costellazione dello Scorpione, smisurato dinamismo
inchiodato. Lo Scorpione spara le sue stelle
di punta che sembrano rumori di guerra: pan! in
alto. Ta-pum! più giù. Poi pan! Ta-pum! in fondo
all&rsquo;orizzonte.</p>

<p>Ti ti ti ti ti ti ti ti ti d&rsquo;insetti.</p>

<p>I volumi degli alberi setacci di rumori si sfasciano
sotto la pasta dei rumori. Catalogare tuttiiii
rumori presto, presto impacchettarli e spedirli a
volo ai lontaniiisssimi silenzi affamati di rumori.</p>

<p>Il cielo nero è un orecchio infinito circonvoluto,<span class="pagenum"><a name="Page_112" id="Page_112">[112]</a></span>
circoncanalato, contatore di rumori. 3 miliardi, 6
miliardi, 9 miliardi di rumori!</p>

<p>Le acque veggenti copiano, copiano, azzurri copialettere
della notte attentissima.</p>

<p>La costellazione dello Scorpione è una muta fucileria
di stelle, sparate contro il lontano ma prossimo
Sole. Ma se ne infiiiiischia laggiù la locomotiva
di quel treno di guerra che corre stringendo
nella sua pancia sotto le sue mani di grasso fumo il
rovente Sole imbavagliato che urla lunghe griiiida
rosse disperatissssssime e trionfali di fuuuuufufuoooocooo.</p>

<hr style="visibility: hidden; margin: 1.5em;" />

<p>La chiesa di Bevadoro puzza come una stalla ed
è piena di contadine che hanno un odore forte,
belle vesti a colori. Alcune zoccolanti. Altre fruscianti
in calze di seta e scarpini.</p>

<p>Siamo seduti sul primo banco. Don Luca, prete
di Bevadoro, rude sessantenne, abbronzato, ha
due piccoli ragazzini di otto anni che servono la
messa. Sembrano ammaestrati. Don Luca fa un
cenno e il primo ragazzino gli solleva la tonaca
nera. Subito l&rsquo;altro ragazzino tira fuori dalla tasca
della sotto-tonaca un vasto fazzoletto giallo e lo
pone nelle mani aperte del prete. Queste soffiano
tre volte rumorosamente un gran naso rossastro poi
si ricongiungono. Il fazzoletto ripreso automaticamente
dalle mani alzate del secondo ragazzino
sparisce nella tasca. Allora il primo ragazzino lascia
ricadere la tonaca. Don Luca comincia:<span class="pagenum"><a name="Page_113" id="Page_113">[113]</a></span></p>

<p>&mdash;Dunque oggi vi parlerò dell&rsquo;Immacolata Concezione...
Taci, Giuseppino, fa silenzio! (rivolgendosi
a un moccioso). Come vi dissi nella predica
precedente, i profeti avevano annunciato che una
vergine di Galilea... Mariettin! <a name="tn113" id="tn113"></a><ins class="correction" title="Testo originale: si, si,">sì, sì,</ins> te. E&rsquo; una
vergogna venire in chiesa così scollata per eccitare
i soldati! (rivolgendosi a una ragazza che arrossisce,
Don Luca scende fra i banchi e le tira
l&rsquo;orlo della camicietta). Sei una sgualdrina! Dunque
i profeti avevano annunciato che una vergine
di Galilea sarebbe stata scelta come sposa da Giuseppe
il falegname, e divenuta madre pur rimanendo
immacolata, avrebbe dato la luce al divino bambino
Gesù. Ora è in Paradiso. Come la vostra
vacca nella stalla è circondata da tante mosche,
così la Beata Vergine è circondata da tanti angeli
nel paradiso. Tantum eeergooo! Silenzio!... Quest&rsquo;anno
ha tempestato. Non verrò a raccogliere
l&rsquo;uva nelle case. Quelli che vogliono portarmela
vengano coi canestri nella canonica. Sacrameeeentuuum!</p>

<p>Don Luca fa poi un primo giro di questua tra i
banchi della chiesa. Ma davanti al primo banco
tira con ostentazione dal portamonete due soldi e li
fa cadere rumorosamente nel piatto.</p>

<p>Fuori, un vecchio contadino che ara un campo
mi dice:</p>

<p>&mdash;Eravamo 14 uomini in famiglia prima della
guerra, e coltivavamo 83 campi. Oggi tutti gli uomini
in guerra e poche donne qui.<span class="pagenum"><a name="Page_114" id="Page_114">[114]</a></span></p>

<p>Poi riprende a pungolare due vacche e 6 buoi
aggiogati che tirano l&rsquo;aratro.</p>

<p>&mdash;Valaa Furboon. Haa le vacchee! Rombon canaiaa.
Bigioo valaaa. Vaacheee vaacooon ve beee.</p>

<p>Una contadinella quattordicenne ma già forte,
muscolosa impugna le stanghe dell&rsquo;aratro pesando
sopra col busto in avanti. E&rsquo; graziosa. Con civetteria
mi guarda voltando la testa all&rsquo;indietro. Mette
in rilievo le natiche e mostra con scatti abili delle
belle gambe nude e rudi cuoiate dal sole. Le domando
perchè le due vacche sono aggiogate in
testa. Mi risponde:</p>

<p>&mdash;Per segnà la strada.</p>

<p>Fffuuu fffuuu fffuuu fffuuu dei fiati bovini</p>

<p>Tlin trac tin tin tliiiin di catene e gioghi.</p>

<p>Sono coricato in un solco; intorno a me corrono,
battagliano i tre cani della squadriglia: Zazà,
Nick e Kim. Kim è un foxterrier bastardo con
muso da levriero dolce, stupido incoscente, ragazzaccio.
Vuole fare tutto, andare da per tutto,
velocissimo ma senza coraggio. <a name="tn114" id="tn114"></a><ins class="correction" title="Testo originale: Nich">Nick</ins> puro Ruffterrier
tipo di uomo sanguigno ambizioso e prepotente,
avventuroso, rissoso, indipendente. Poche
idee. Pochi odii violentissimi. E&rsquo; un po&rsquo; pazzo. Fa
una maffia elegante di balzi arcuati, pomposi, inutili
su delle alte erbe imaginarie. Morde tutto. Insegue
anitre, oche, galline, mosche e farfalle. Si
tuffa in tutte le pozzanghere; poi si ricorda ad un
tratto di Zazà e le fa una corte spudorata, brutale.
Zazà si dà delle arie di cacciatrice di topi. Scava<span class="pagenum"><a name="Page_115" id="Page_115">[115]</a></span>
buchi e fruga in fondo per cercarvi delle talpe,
corre velocissima ma si stanca presto. Fa la cura
delle erbe. Golosa, intelligentissima e artista.</p>

<p>Quando scoppia una rissa tra il suo adoratore
Nick e il grosso bracco della fattoria, Zazà si
sdraia per assistere. Spesso abbaia per annunciare
a Nick il bracco nemico e aizzarli.</p>

<p>Kim ama anche lui Zazà, si slancia e la rovescia.
Zazà rotola sotto, poi scatta e morde Kim che fugge,
ritorna. Addosso a Zazà che rotola regolarmente.
<a name="tn115" id="tn115"></a><ins class="correction" title="Testo originale: Nic">Nick</ins> disprezza Kim. Ma se il bracco assale
Kim, Nick con spavalderia di uomo atletico, interviene
feroce.</p>

<p>Monotonia, monotonia del sole operaio che cuoce
i germi delle viti, sguinzaglia i tafani sulle groppe
dei buoi, accende pruriti nella carne di quella
contadinella, arroventa il dinamismo giocondo dei
tre cani e gonfia il mio petto d&rsquo;un&rsquo;ansia soffocante
di amore e di guerra. Vita da cow-boy. La nostra
fattoria di Barchessa immobile, sola come una nave
sul mare infinito delle pianure. Tutto il giorno
senza giubba, piedi nudi nei fossi pieni di lucci,
anatre, oche. Lucertoliamo al sole.</p>

<p>A schiena nuda sento ramificarsi sulla mia pelle
il cervello di Fabre formicolante d&rsquo;insetti attivissimi
in guerra. Intorno, le pianure vastissime, aperte,
senza alberi partono a grande velocità lontaaano
verso le radici del Grappa che si copre talvolta
di nuvole e ribolle di cannonate ovattate.
Questo è certo un bombardamento più feroce di<span class="pagenum"><a name="Page_116" id="Page_116">[116]</a></span>
tutti i precedenti. Ogni sera il Grappa si incorona
di vampe convulse.</p>

<p>All&rsquo;alba erro nell&rsquo;immensa pianura semi-allagata.</p>

<p>Nick, Kim, e Zazà mi accompagnano. Sono
divertentissimi. Ma Nick sempre più innamorato
di Zazà diventa insopportabile. Quel bellissimo
cane tutto muscoli scattanti è, come tutti
i cani di razza, un mediocre assalitore di
femmine. Tenta, tenta, ritenta. Zazà si presta con
mille grazie e abilità impudiche. Nick non riesce.
Lingua fuori, esasperatissimo, continua anche lontano
da Zazà il movimento convulso della schiena.
Io lo sollevo ogni tanto per la piccola coda dura
come per un manico e lo tuffo nei fossi per rinfrescarlo.
C&rsquo;è invece un altro pretendente di Zazà,
sempre in agguato a 50, 100 metri in giro davanti
una siepe o nell&rsquo;erba. Piccolo cagnolino bastardissimo
nero con enormi orecchie da vampiro. Ghiandusso
che lo ha dichiarato austriaco lo rincorre a
pietrate. L&rsquo;odiato pretendente sparisce ma 5 minuti
dopo eccolo a pochi metri incollato a Zazà.
Tutti addosso. Guaiti, lacerazione, fuga.</p>

<p>L&rsquo;altro giorno avevo Zazà al guinzaglio. Sicuro,
non sorvegliavo. Ad un tratto doppio peso al guinzaglio.
E&rsquo; lui, incollatissimo. Devo piantargli il
piede sul muso per sturacciolar via la mia cagnetta.
Evidentemente il piccolo bastardo è un amatore fulmineo.</p>

<p>Mentre le mie scarpe ruminano, brucano e masticano
l&rsquo;erba rasa, penso che tutti gli erranti pa<span class="pagenum"><a name="Page_117" id="Page_117">[117]</a></span>stori
e cow-boys delle pianure americane portano
nel loro corpo rimpicciolito dall&rsquo;opprimente avviluppante
Infinito, una minuscola rosicchiante ossessione
oscena o una miserabile rapacità finanziaria.
Essi non godono come me la vasta fusione
dell&rsquo;idea di spazio e dell&rsquo;idea di tempo fra il sciiivff
sciaaff dei piedi nella terra molle e pantanosa.
L&rsquo;abitudine delle vaste respiranti, dilatate, pianure
toglie loro ogni curiosità e ogni amore per i
cieli, le nuvole, le stelle e le polifonie degli insetti.
Io che noto tutto, valuto, catalogo ogni
sensazione letterariamente, mi sento naufragare a
poco a poco nell&rsquo;incoscienza dei pastori erranti.</p>

<hr style="visibility: hidden; margin: 1.5em;" />

<p>Ma il capitano Raby mi sorprende in una di
queste meditazioni e mi invita ad accompagnarlo a
Padova, dove si reca a vedere un suo compagno
morente all&rsquo;ospedale. Ecco la divina velocità,
maestra d&rsquo;ogni energia e d&rsquo;ogni lirismo, furente
inaffiatoio di varietà sorprendenti. Mezz&rsquo;ora dopo
entriamo all&rsquo;ospedale. Atmosfera tragica e storia
ancor più tragica di questo giovanissimo ufficiale
di cavalleria che prese la sifilide a Pinerolo,
si curò col 606. Apparentemente guarito tornò a
Pinerolo, vi prese una blenorragia.</p>

<p>&mdash;E&rsquo; entrato pochi giorni fa all&rsquo;ospedale, mi
dice il capitano Raby. Ha delle febbri misteriose,
dimagra. Avant&rsquo;ieri l&rsquo;ho trovato con un braccio
al collo. Mi raccontò che nell&rsquo;agitare il termometro
si era rovesciato completamente il pollice contro
l&rsquo;avambraccio.<span class="pagenum"><a name="Page_118" id="Page_118">[118]</a></span></p>

<p>Entriamo nella sala. Il maggiore medico ci dice
in fretta:</p>

<p>&mdash;E&rsquo; morto stanotte. Ha le ossa disfatte e disgregate
dal 606.</p>

<p>Ci avviciniamo al cadavere. Non si può resistere
dal fetore. Dal naso esce una materia verdastra e
delle grandi bolle che scoppiano emanando un odore
di putrefazione avanzata. Il maggiore dice gravemente:</p>

<p>&mdash;L&rsquo;uomo ha trovato due sole medicine: il chinino
per la malaria e il mercurio per la sifilide.
Gli antichi greci, persiani, indiani, cinesi frizionavano
il corpo sifilitico con una pomata mercurale.
Abbiamo fatto pochi progressi. I giovani in
genere non resistono al 606, le loro ossa sono
troppo fragili, si sfasciano, vedete.</p>

<hr style="visibility: hidden; margin: 1.5em;" />

<p>26 agosto, sveglia dolorosa alle due del mattino.</p>

<p>Incominceranno all&rsquo;alba le grandi manovre tra
il Bacchiglione e il Brenta per prepararci all&rsquo;avanzata
tra Piave e Tagliamento. Saremo coi bersaglieri
ciclisti in testa al primo corpo d&rsquo;armata d&rsquo;assalto
sotto il comando del generale Grazioli. Ore
tre, in macchina. Lotta tra la luna quasi piena che
investe gli alberi coricandone le ombre lunghissime
e i fanali delle blindate. Queste squassano, sfasciano
sventolano le loro ombre nerissime geometriche.
La campagna si gonfia di pulsazioni scoppianti
di motociclette. Freddo. L&rsquo;interno delle auto-blindate
che diventa un forno al sole è, questa<span class="pagenum"><a name="Page_119" id="Page_119">[119]</a></span>
notte, una gelatiera. Un side-car con fanale bianchissimo
che ci sorpassa sembra un pezzo di vita
intima invernale strappata a un castello da un
vento pazzo. Fantastica fuga d&rsquo;una poltrona con
relativo sedentario, le gambe prese nella coperta,
davanti al fuoco del camino.</p>

<p>Le truppe si concentrano in un immenso prato
di monte Galdella, orlato di squadroni di <a name="tn119" id="tn119"></a><ins class="correction" title="Testo originale: cavallerio">cavalleria</ins>.
Si indovinano i cavalli sotto gli alberi. Fiati,
fiati di fieno, sterco, piscio, acri ammoniacati mordenti.
Agitazioni di groppe e code sventaglianti.
Nel buio sfilano le colonne di cavalleria. Ci accodiamo
alla terza. Il corpo d&rsquo;armata d&rsquo;assalto ha
il compito di rastrellare il terreno conquistato da
noi e stabilire le prime linee difensive.</p>

<p>Corteo lentissimo. Davanti a noi i cavalleggeri
al trotto si fermano e mandano pattuglie in avanscoperta.
Ci fermiamo, poi lentamente avanti. Caldo
nauseante di olio bruciato nella mia blindata
chiusa. Il rumore del motore con nota d&rsquo;organo
ostinata mi dà sonno. Apro lo sportello per non
dormire. Una strada di campagna ci beve nel folto
dei suoi fogliami. Ingombro di batterie da montagna
someggiate con muli. Un reparto d&rsquo;assalto
fez neri. Arditi che sembrano scolaretti in ricreazione.
Scapigliamento disciplinato. Si addensano,
precipitano la marcia. Passo più che bersaglieresco.
Violenti, velocissimi con maffia gloriosa.
Penso all&rsquo;assurdità delle manovre, cretine in tempo
di pace poichè comandate da ufficiali invecchiati<span class="pagenum"><a name="Page_120" id="Page_120">[120]</a></span>
in caserma e imbelli; cretine in tempo di guerra
poichè gli ufficiali che le comandano sono quasi
tutti feriti e perciò svogliati dall&rsquo;assenza del personaggio
più importante: il signor Pericolo.</p>

<p>Siamo di punta coi bersaglieri ciclisti in contatto
silenzioso col nemico. Un razzo enorme sfascia il
suo fuoco nel cielo. Sono gli arditi che indicano al
comando il punto estremo conquistato. Giunge a
cavallo un maggiore affannato. Con voce rotta dall&rsquo;emozione
dice al generale:</p>

<p>&mdash;Vi è un tiro di artiglieria infernale sulla nostra
destra. Minaccia di accerchiamento. Bisogna
ripiegare. Ritirata.</p>

<p>Le sue parole spaventate (da chi?) e i suoi gesti
tragici sono di una comicità sublime in questo silenzio
quasi assoluto che trasuda il bisbiglio degli
uccelli negli alberi soffocati dal caldo quasi torrido
di questa aurora d&rsquo;agosto. Penso che se i reparti
d&rsquo;assalto colla cavalleria e le blindate s&rsquo;infischiassero
eroicamente di questo tiro d&rsquo;artiglieria infernale
non ci sarebbe proprio bisogno di ritirarsi.
Tutto dunque dipende dall&rsquo;accoglienza che noi faremo
al signor Pericolo. Le manovre servono soltanto
a stabilire qualche servizio logistico e a distribuire
medaglie!</p>

<p>Ore tre del pomeriggio. Riprendo la manovra
nella mia blindata tropicale. Innumerevoli errori.
Il generale temeva quel punto fosse battuto dall&rsquo;artiglieria.
Non è così. Vi sono solo delle mitragliatrici.
Due maggiori dichiarano che le mitraglia<span class="pagenum"><a name="Page_121" id="Page_121">[121]</a></span>trici
sono 12. Invece sono due. Constato una volta
di più che la nostra razza è legata alla improvvisazione
e alla realtà. Non crede negli esami preparatorii,
non ama le finte, risolve tutto quando
l&rsquo;esame finale è decisivo.</p>

<p>Vado avanti colla mia blindata e un plotone di
cavalleggeri appiedati, baionetta inastata. Mi seguono
curvi in fila, defilandosi dietro la mia blindata
che rincula con la poppa armata di tre mitragliatrici.
In fondo la strada è sbarrata da 2
mitragliatrici coperte di fogliame. Un giudice di
campo mi dichiara che non posso fare nulla. Io
punto colle due mitragliatrici le due avversarie.</p>

<p>Un capitano dei bersaglieri ciclisti insorge.</p>

<p>&mdash;Guardi che le mie due mitragliatrici sono
puntate e la strada è sbarrata.</p>

<p>Rispondo:</p>

<p>&mdash;Le mie sono puntate e blindate. E&rsquo; mezz&rsquo;ora
che io inseguo i suoi bersaglieri. Lei non ha avuto
il tempo di fare lavori di sbarramento. Del resto
mentre io la mitragliavo i miei uomini hanno tolto
tutti gli sbarramenti.</p>

<p>&mdash;Non è possibile.</p>

<p>&mdash;Il giudice di campo deciderà.</p>

<p>A 50 metri da noi, altro dialogo tra due reparti
avversari.</p>

<p>&mdash;Lei con le sue mitragliatrici è fuori uso.</p>

<p>&mdash;Io considero prigioniera la sua sezione.</p>

<p>&mdash;Se vuole, si accomodi, signor capitano!</p>

<p>Mi consolo dell&rsquo;ironia scoraggiante e del caldo<span class="pagenum"><a name="Page_122" id="Page_122">[122]</a></span>
tropicale con l&rsquo;ammirare una giovine mugnaia in
rosa ritta sulla chiusa d&rsquo;un mulino con un orinale
azzurro nella mano destra. Beve estatica il tapaplum
tapaplum di 3 cavalieri che galoppano sotto
il ta-ta-ta-ta di una mitragliatrice innocua, a salve.</p>

<p><span class="g">Ssssssssssss</span> della limpida vasta gomma di
acqua convessa dell&rsquo;affioratore. Gonfia gelatina
trasparente che contiene tutto il sapore dorato dell&rsquo;agosto.
Cristallo mobile che porta l&rsquo;immagine precisa
della mia blindata.</p>

<p><span class="g">Rrrrrrr</span> d&rsquo;areoplano in cielo. Un fascio di
sole fuor delle nuvole investe una bandiera azzurra
alla finestra d&rsquo;un cascinale.</p>

<p>Passa un cavaliere con una bandiera rossa e bianca
nello stivalone.</p>

<p>Davanti, il prato è una fusione di smeraldi. Quattro
bambini pastori. Si chiamano forse Rosa Italia,
Ninette France, Nik Wilson, John Bull. Sorvegliano
2 groppe enormi cubiche: un toro cieco che
si chiama certamente Berlino, una vacca elegante
magrissima che si chiama senza dubbio Vienna.</p>

<p>Mascelle: bruuc bruuc bruucroff bruucroff.</p>

<p>Fiati: fuu fuu.</p>

<p>Code incensieri e code ventagli contro le mosche</p>

<p>Turutuum turutuum di cannonate sul Grappa.</p>

<p>Tuf tuf tuf tuf tuf della mia autoblindata.</p>

<p>Tuf&mdash;tuff&mdash;tuff della lavandaia che sbatte e sciacqua
quei panni forse bende insanguinate nel fosso
d&rsquo;oro blu.</p>

<p>Blu blu blu blu blu di tacchine berlinesi e romantiche.<span class="pagenum"><a name="Page_123" id="Page_123">[123]</a></span></p>

<p>Plaaff plaaff di sterco di vaaacca vaaacca.</p>

<p>Valaaa bireee vekiii moreee.</p>

<p>Bruuc bruucrof.</p>

<p><span class="g">Zzzzzzz</span> di mosconi tedeschi che tornano <span class="g">zzzzzz</span>
insistono <span class="g">zzzzz</span> pungono metodici, filosofici.
I 4 bambini pastori giuocano colla palla di
caucciù solare che rimbalza sul prato verde.</p>

<p>John!... Wilson!... France!... Italiaaaa!...!</p>

<hr style="visibility: hidden; margin: 1.5em;" />

<p>Da tre giorni l&rsquo;intiera 8ª squadriglia si esercita
al tiro della mitragliatrice. Mentre crediamo poco
nella collaborazione della cavalleria in caso di celere
offensiva abbiamo grande fiducia nelle nostre
auto-blindate. Si lavora energicamente sotto il sole
tropicale che trasforma la mia 74 in una vera scatola
di cottura.</p>

<p>Ricordo di aver per il primo nella mia <i>Battaglia
di Tripoli</i> paragonato la mitragliatrice a una
donna seducentissima perfida capricciosa e crudele
con la sua lucente cintura di cartucce. Trovo ora
che l&rsquo;immagine è precisa specialmente se si tratta
di caratterizzare queste nostre mitragliatrici S. Etienne
vendute dalla Francia all&rsquo;Italia, più parigine
e più femminili di ogni altra mitragliatrice, più
passionali e più perfide. La mitragliatrice S. Etienne
è un&rsquo;arma perfetta, ma esige cure tali da
stancare qualsiasi amante devoto. Sarebbe docile
e continua, se ben fissata sul candeliere in terra.
Ma soffre di affacciarsi alle finestre troppo strette
della blindata. Non ama gli scossoni polverosi del<span class="pagenum"><a name="Page_124" id="Page_124">[124]</a></span>la
velocità, esige una oliatura leggerissima, dirò
meglio una toilette da Istituto di bellezza. Altrimenti
si inceppa, mastica le cartucce invece di spararle
e si ingombra lo stomaco colla polvere.</p>

<p>Brutto affare sentirsi accerchiati mentre la S.
Etienne ha le bizze. Il mio sergente ha svestito
interamente una delle due S. Etienne in cupola.
L&rsquo;aiuto, seconda cameriera affaccendata intorno al
corpo della dama che andrà al ballo. Eccola rivestita.
Spara; poi di nuovo si inceppa. Il mio sergente
bestemmia:</p>

<p>&mdash;Accidenti, ora fa la matta! Questa stupida
non ama l&rsquo;olio!</p>

<p>Si soffoca nella mia blindata. Salto fuori per respirare
pensando a un&rsquo;altra donna che fa la matta
nella sua ultima lettera. Si chiama Bianca, è bionda,
fiorentina, sensuale, sta a Palermo, spera di
incontrarmi a Napoli. L&rsquo;ho amata, ma la sua natura
bizzarra piena di svolte misteriose, sincerità
e snobismi, calcoli e generosità assolute, mi esaspera
specialmente ora in questo periodo della mia
vita di guerra, inadatto alle complicazioni e ai
diabolismi erotico-sentimentali. Sarei contento di
non rivederla più. E&rsquo; una mitragliatrice graziosa,
precisa, ma turbolenta e piena d&rsquo;inceppamenti.
D&rsquo;altra parte, come incontrarla ora? Mi scrive una
lettera assurda ponendomi l&rsquo;ultimatum. Vedersi a
Napoli o non vedersi più!</p>

<p>Il capitano Raby mi batte sulla spalla con queste
parole inaspettate:<span class="pagenum"><a name="Page_125" id="Page_125">[125]</a></span></p>

<p>&mdash;Non posso andare ora in licenza, se vuoi andarci
tu, puoi partire fra due ore.</p>

<p>Scatto di gioia e accetto. Questa gioia mi irrita.
Sento che il fascino della mitragliatrice lontana mi
domina, ma dico con tono strafottente:</p>

<p>&mdash;Caro Raby, grazie. Parto perchè non temo le
mitragliatrici.<span class="pagenum"><a name="Page_126" id="Page_126">[126]</a></span></p>




<h2><a name="XI" id="XI"></a>XI.<br /><br />

LA MARCHESA CASATI<br />
E I BALLI FUTURISTI</h2>


<p>In treno riepilogo le cose da sbrigare nella mia
licenza: gruppi di giovanissimi futuristi da visitare,
propaganda da intensificare, prima rappresentazione
dei balli futuristi di Depero ecc. ecc.
Dominano nella mia fantasticheria sonnolenta le
figure di due donne: Maria, amica affettuosa e intelligente
purtroppo influenzata da un marito professore
germanofilo. La vedrò a Roma. E Bianca
che amo un poco, molto, non so, desidero, odio,
strangolerei o trascurerei, vedremo.</p>

<p>Mi ero proposto 4 anni fa di eliminare durante
la guerra qualsiasi amore importante. Non tanto
per gelosia, quanto per portare al fronte un&rsquo;anima
serena, spensierata e gogliardica. Vi sono riuscito
a metà.</p>

<p>Nel compartimento vi sono molte donne. Il mio
istinto le valuta. Una è coricabilissima, l&rsquo;altra è coricabile,
la terza è traversabile quando si ha molto
freddo e molta noia nei nervi.</p>

<p>Davanti a me, la moglie un po&rsquo; volgare, ma bella
bionda, sensuale un po&rsquo; cocottesca di un vendi<span class="pagenum"><a name="Page_127" id="Page_127">[127]</a></span>tore
di formaggi milanese. Seduto vicino, un tenente
aviatore romano chiacchierone, gioviale,
scherza invita tutti a dividere il suo cestino poi
mangia parlando colla signora milanese:</p>

<p>&mdash;Stamattina, ho volato su Peschiera. Fui attaccato
da un cacciatore austriaco. Subito l&rsquo;ho contrattaccato,
ma non ho potuto sbatterlo giù. Aveva
un motore più forte del mio. Nel cielo di Torbole
me ne sono venuti due addosso, di cacciatori austriaci.
Ho dovuto tagliar la corda. Mi avevano
forato le due ali come due setacci. Alle sette ero
sulla piazza di Peschiera. Vedevo gli uomini sulla
piazza...</p>

<p>&mdash;Oh! conosco bene Peschiera! risponde la
signora milanese con una assoluta indifferenza per
l&rsquo;eroismo aviatorio. E&rsquo; una bella cittadina... Non
butti via quel cestino. Servono molto i cestini per
spedir la roba. In tempo di guerra tutto è buono...</p>

<p>La mia ironia assapora questo urto violento tra
il cretinismo di una donna mediocre e la verbosità
di un eroe nato per fare l&rsquo;impiegato e proiettato
in alto nelle battaglie aeree dalla guerra, questa
miracolosa trasformatrice di valori umani.</p>

<p>A Bologna cambio treno. Nello scompartimento
altro paesaggio umano:</p>

<p>Alla mia destra e davanti a me due commercianti
ricchi fornitori di guerra.</p>

<p>Fingendo di sonnecchiare li ascolto.</p>

<p>Quello di faccia calvo, pancione dice:</p>

<p>&mdash;Che sole, al lido d&rsquo;Albaro! Ci si sta bene. Co<span class="pagenum"><a name="Page_128" id="Page_128">[128]</a></span>me
a Napoli. Pesce fresco. Abbiamo passato io e
mia moglie una giornata divina.</p>

<p>La moglie che gli sta vicino, grassa impellicciata,
quarantenne, vecchia luna, approva col vasto seno.</p>

<p>&mdash;Se un affare mi va bene, mi prenderò in affitto
una villa per l&rsquo;inverno prossimo. Non capisco
come si possa, quando si può, preferire di
passare l&rsquo;inverno nel fetido nebbione milanese.
Ora c&rsquo;è molto lavoro. Io quest&rsquo;anno per il lavoro
non ho fatto la campagna.</p>

<p>Penso che per questi imboscati il fronte temibile
è Milano con la nebbia per nemico.</p>

<p>Senza rancore, continuo ad ascoltare.</p>

<p>Il mio vicino di sinistra altro tipo di fornitore
di guerra, trentenne, magro, racconta con solennità:</p>

<p>&mdash;Siamo stati su, in montagna, sopra Pontedecimo.
Una signorina americana colla sua brava licenza
di carrozza pubblica ci ha portato dappertutto.
Come guidava bene! Abbiamo scovato così
su, su, in un piccolo villaggio del burro in quantità!
Ne ho un pezzo nella valigia. A proposito,
tu non sai che il bel Luigi è morto! Non si sa più
nulla di lui. Abbiamo fatto tutto per sapere se era
prigioniero. E&rsquo; certamente morto. Se avesse voluto!
Dopo la prima medaglia ha voluto partire ancora!
Già non è stato mai un giovane capace e
serio. Faceva il bel giovane. Eleganza e donne!
Suo fratello sì, che ha guadagnato dei soldi! Sua
sorella è stata veramente fortunata, ha sposato
un milionario!<span class="pagenum"><a name="Page_129" id="Page_129">[129]</a></span></p>

<p>Il primo fornitore risponde malinconicamente
come parlando a se stesso:</p>

<p>&mdash;Io ho 4 vagoni di caolino fermi a Modane.
Dall&rsquo;Inghilterra! Cosa vuoi, nella mia fabbrica di
porcellana tutto carbone, esclusivamente carbone!
Noi non abbiamo come voi aria compressa e ventilatori.
Per raggiungere certe calorie tutto carbone.
Senza di che si cuoce lì bene e male là. Colla porcellana
è così!</p>

<p>Il secondo fornitore:</p>

<p>&mdash;E&rsquo; un anno che io aspetto 80.000 lampadine
elettriche dall&rsquo;Olanda!... Sono 35 anni che lavoro
con Bianchi. Ci si sta bene, un personale d&rsquo;oro.</p>

<p>Mi addormento mescolando nel mio sogno il personale
d&rsquo;oro veramente tutto d&rsquo;oro massiccio fantasticamente
aggredito da 80.000 lampadine elettriche
che gli scoppiano sulla testa. Traverso in
sogno la fabbrica di porcellana con le pazze calorie
equatoriali. Valico montagne di burro e mi sveglio
a Roma nell&rsquo;oro ricco, rovente, dorato di un
sole pacifista di burro sontuoso.</p>

<p>Nella folla scorgo il poeta Mario Carli, capitano
degli arditi ferito, ora direttore di <i>Roma Futurista</i>.
Ecco Balla, veloce, paglietta con nastro a colori
dinamici, cravatta di celluloide tricolore.</p>

<p>Abbracci. Entusiasmo. Sopraggiunge un gruppo
schiamazzante di giovanissimi futuristi quattordicenni
tutti affannati dalla speranza di partire presto
volontari, tutti irti d&rsquo;odio contro le isradicabili
spie, il governo languido ecc...<span class="pagenum"><a name="Page_130" id="Page_130">[130]</a></span></p>

<p>All&rsquo;Hotel Flora, una lettera di Bianca che mi
aspetta a Napoli e una di Maria che mi aspetta a
Firenze.</p>

<p>La sera vado dalla Marchesa Casati che desidera
essere accompagnata da me alla prima rappresentazione
dei balli futuristi di Depero.</p>

<p>La Marchesa Casati è uno dei nostri più originali
prodotti nazionali. Questa milanese geniale ha saputo
per due anni di seguito battere clamorosamente
in eleganza eccentrica e in sbalorditiva creazione
di bizzarrie e snobismi tutto ciò che di più
originale, elegante, eccentrico snobistico conteneva
Parigi.</p>

<p>Essa rimane la prova vivente che l&rsquo;Italia se vuole
può domani vincere anche il primato della moda
Parigina. La Marchesa Casati è inoltre appassionata
conoscitrice d&rsquo;arte futurista, la difende e l&rsquo;impone
nella società romana. Sono meriti importanti
che io particolarmente apprezzavo mentre l&rsquo;Italia
si valorizzava integralmente al fronte.</p>

<p>Suono al cancello della sua villa in via Piemonte.
Il campanello fa subito accendere laggiù in fondo
al giardino buio il lampadario della scala esterna.
Paaak. Ripercussione magica in un ambiente predisposto
agli stupori. La porta s&rsquo;apre: servo negro
bello in frak elegantissimo. Nell&rsquo;atrio un odore
chiesastico. Forse incenso? No. Piante marine.
Profumo dolce, acre, selvatico che accentua la
bianchezza carnale d&rsquo;una statua mutilata nella penombra.
Sono nella biblioteca a fondo oro vec<span class="pagenum"><a name="Page_131" id="Page_131">[131]</a></span>chio:
le lampade non rischiarano che i tappeti.
Questi imbavagliano le voci del palazzo. Entra
il servo negro. Mi tende un vassoio con due
cok-tails. Se fossi vagneriano penserei ai due filtri
d&rsquo;Isotta. Prendo il mio, bevo: cok-tail eccellente,
non troppo forte, fantasioso, tonico.</p>

<p>Ho nel sangue un ritmo africano sincopato e la
ribalta accecante d&rsquo;un caffè concerto.</p>

<p>Il negro scompare con l&rsquo;altro cok-tail, secondo
filtro per Lei!</p>

<p>Pausa. L&rsquo;atmosfera ha delle intenzioni speciali.
La turbo camminando su e giù. I miei scarponi
enormi con speroni sono felici di stonare fra le delicatezze
sornione delle luci striscianti.</p>

<p>Con un lampo-slancio entra Swift il levriere
bianco che veloce si corica in tondo nella poltrona
bianca, profonda. Ritmo freddo polare di calme
astrazioni filosofiche. Swift sembra un cordame
bianco per frenare le probabili vele di questa casa
che naviga nel sogno.</p>

<p>Swift sembra anche un salvagente bianco.</p>

<p>Una larga cadenza musicale di profumi e fruscii
annunzia il terzo ritmo: la bella Marchesa!</p>

<p>Saggia pazzia danzante aerea. La sua mano stesa.
La sua voce chiara. Giovialità. Allegrezza d&rsquo;alba
primaverile. La prima impressione di naturalezza
infantile centuplica i valori estetici della figura alta,
agile, tagliente e pur flessuosa, inguainata e
pure libera nel mantello di Paquin crespo di Cina
nero con bordo infiorato di oro vecchio.<span class="pagenum"><a name="Page_132" id="Page_132">[132]</a></span></p>

<p>Non le vedo il viso poichè le lampade illuminano
soltanto i tappeti.</p>

<p>La Marchesa apre un poco il mantello per offrire
alla luce i suoi pantaloni turchi Calot in broccato
oro vecchio orlati di pizzi veneziani. Ripete
più volte il gesto di tirar sul seno una fascia d&rsquo;oro
vecchio che conduce giù i miei sguardi agli scarpini
turchi oro vecchio con fibbia nera e tacchi alti
madreperlacei. Ma le due mani che portano e
sembrano rincorrere ciascuna due perle enormi
sfiorano la parete e fanno scaturire altre luci da
altre lampade cosicchè appare la faccia pallida e
felina, una faccia di tigre sbiancata da un chiaro
di luna intrepido.</p>

<p>Grandi occhi neri, lenti che fissano un punto
poi un altro con le pause di un proiettore. Ricordo
il proiettore italiano che dal monte Corada fissava
dopo il lungo nostro bombardamento le trincee
austriache del Kuk travolte, sfondate, impaurite
nell&rsquo;attesa del nostro assalto. Qui l&rsquo;assalto è
dato dai cavalloni convulsi rossi dei capelli che
le incorniciano la faccia.</p>

<p>Ma la Marchesa non vuole dar l&rsquo;assalto a nessuno.
Ride, scherza, parla d&rsquo;arte e della rappresentazione
dei balli futuristi che andremo a vedere. La
voce fresca e senza trucchi musicali contrasta col
dilagare a ruota, a spirali, a volute degli sguardi
muti. Questi sono pure sguardi naturalissimi, non
vogliono nulla, nè fingono nulla, ma le occhiaie
vaste e fonde contengono una involontaria magia
di cerchi azzurri che si svolgono all&rsquo;infinito.<span class="pagenum"><a name="Page_133" id="Page_133">[133]</a></span></p>

<p>Certamente quegli sguardi potrebbero essere fatali
ad un inesperto navigatore di mari femminili.
Essi sprofonderebbero intorno le pareti per creare
la penombra verdastra carica d&rsquo;insetti lussuriosi e
veleni profumati delle foreste native. La marchesa
è una milanese bella intelligente e immaginosa che
ha saputo crearsi un&rsquo;atmosfera equatoriale, selvaggia,
dolce e truce tragicallegrissima. Sudan imbellettato
in automobile.</p>

<p>La bocca è bella, prominente, ma poco civile.
Mascelle graziose ma forti, da belva onesta. Le
dimostro che nessuna donna ha mai avuto una distanza
così grande fra le nari apertissime, mobili
e le labbra. Risponde con una risatina a scatti, assolutamente
inadatta al senso delle parole:</p>

<p>&mdash;Conoscete il mio pappagallo dell&rsquo;equatore
che si chiama Bra-cadabrà?</p>

<p>Nell&rsquo;angolo buio un arabesco bianco, giallo, verde
appollaiato stride:</p>

<p>&mdash;Bracadabrà, Bracadabrà, Bracadabrà.</p>

<p>Il grido del pappagallo lega i colori delle sue
penne al rosso dei capelli della marchesa al nero
degli occhi e delle nari, al rosso sangue della bocca
e alla cravatta di celluloide bianca, rossa, verde
dell&rsquo;amico Balla che entra cantando:</p>

<p>&mdash;Bracadabrà, Bracadabrà.</p>

<p>Prima d&rsquo;uscire la marchesa s&rsquo;infila al dito mignolo
uno strano anello che bilancia sospeso a tre
catenelle un microscopico incensiere con un gra<span class="pagenum"><a name="Page_134" id="Page_134">[134]</a></span>nello
d&rsquo;incenso fumante. Traversiamo una sala popolata
da tre assiemi plastici di Boccioni in rissa
con dei dinamismi violacei di Russolo e dei cicloni
gialli di Balla.</p>

<p>Usciamo. L&rsquo;automobile è veloce. Roma notturna:
ruderi presi a rasoiate bianche dalle lampade
elettriche.</p>

<p>La sala del Teatro dei Piccoli contiene molte
russe agitate, zazzere pittoriche, occhiali passatisti
di professori, signore romane magnetizzate dai titoli
e dal cosmopolitismo, futuristi impazienti,
veleni critici in bottiglia con la relativa testa da
morto sopra, tutto il neutralismo elegante che si
infischia della guerra continuando a mendicare
un sorriso e un invito dalla principessa tale, dalla
duchessa tal altra. Balordaggine snobistica, falsa
intellettualità, smorfie pro e contro il futurismo.</p>

<p>Sono seduto fra la marchesa Casati e la principessa
di Bassiano, americana gioviale semplice e
intelligente.</p>

<p>Il pittore Besnard, illustre passatista, contende
alla marchesa Casati una parte della curiosità bisbigliante.</p>

<p>Il quadro dei selvaggi enormi fantocci di legno
a colori e forme sintetiche impone il silenzio. Aurora
africana con balzi di colori. I mormorii di stupore
fanno pensare alla musica degli insetti sulle
paludi tropicali. Si soffoca dal caldo. Questo è accentuato
da un&rsquo;enorme selvaggia rossa che s&rsquo;avanza
sulla scena. Ha un petto-ventre quadrato che<span class="pagenum"><a name="Page_135" id="Page_135">[135]</a></span>
subitamente spalanca due sportelli e partorisce una
piccola marionetta.</p>

<p>I bambini nella sala schiamazzano dalla gioia.
Interrogo i figli della signora Giordana. Rispondono
con entusiasmo che quelle marionette sono
le più belle, le più vere, le più vive. Ora danzano
incalzate dalla musica futurista di Malipiero,
stramba, rude, originalissima. Il conte di S. Martino
che mi stringe la mano calorosamente dichiara
ad alta voce:</p>

<p>&mdash;Il vostro Depero ha molto ingegno. Non dimenticate,
Marinetti, che io sono un futurista della
prima ora, non rimorchiato. Ho assistito a tutte
le vostre manifestazioni e ho sempre pensato che
l&rsquo;ingegno originale è tutto nel vostro gruppo futurista.<span class="pagenum"><a name="Page_136" id="Page_136">[136]</a></span></p>




<h2><a name="XII" id="XII"></a>XII.<br /><br />

UNA FESTA NAPOLEONICA</h2>


<p>La sera dopo sono nel salotto di Donna Maria
Mazzoleni. Ho una grande stima e una viva simpatia
per questa signora italiana che sa mirabilmente
vestire d&rsquo;ogni grazia e d&rsquo;ogni eleganza una vita
energica attivissima integralmente consacrata al
patriottismo concreto e alla pratica filantropia.
Spirito largo senza pregiudizi e con spiccate tendenze
futuriste, Donna Maria Mazzoleni ha saputo
fare del suo salotto il ritrovo delle persone
più significative e più originali della capitale: diplomatici,
poeti, artisti, musicisti, inventori, principi
indiani, celebrità del teatro, inaspettatissimi
prodotti umani dell&rsquo;estremo oriente, ufficiali eroici,
vincitori di record mondiali e bellissime signore.</p>

<p>Questa sera non vi trovo che Missiroli, il pallido
esitante indeciso ma troppo intelligente farmacista
d&rsquo;ogni ideologia. Spirito tutto a trapani inutili,
a spaghetti senza sugo, cuoco accuratissimo di
insipide preziosissime salse spirituali. Una di quelle
tipiche sibille a rovescio, come io chiamo, i numerosi
culturali falsi profeti che sbagliando sempre
nelle loro profezie diventano involontariamente
degli ottimi indicatori del futuro. Basta credere<span class="pagenum"><a name="Page_137" id="Page_137">[137]</a></span>
esattamente al contrario di ciò che profetizzano: si
coglie sempre nel segno.</p>

<p>Con mosse untuose da prelato Missiroli cerca
d&rsquo;inocularmi un po&rsquo; della sua ammirazione sconfinata
per la Germania. Rifiuto brutalmente l&rsquo;iniezione.
Egli colla piacevolezza di un cataplasma mi
dichiara:</p>

<p>&mdash;Avete torto di parlar male di Benedetto Croce
poichè egli è il padre di tutte le vostre libertà futuriste.</p>

<p>Rispondo:</p>

<p>&mdash;Ho sempre avuto una profonda pietà per Benedetto
Croce, malinconico carabiniere che predica
la libertà rivoluzionaria.</p>

<p>Entrano la contessa e il conte Bosdari nostro
ambasciatore ad Atene. Spingo a poco a poco la
conversazione ad una precisa valutazione della
Grecia.</p>

<p>Bosdari dice:</p>

<p>&mdash;Il popolo greco è un popolo antiguerresco.
Voleva rimanere neutrale. E&rsquo; stato strappato alla
neutralità da Venizelos. Ora l&rsquo;esercito greco organizzato
per forza dai francesi non vuole assolutamente
battersi. Venizelos non ha un vero seguito,
nè un vero partito. Non vi sono nazionalisti, nè
patrioti in Grecia. Venizelos ha perduto il contatto
del suo popolo perchè ha fatto la rivoluzione con
le forze degli alleati, cioè con forze forestiere.
<i><span lang="fr" xml:lang="fr">L&rsquo;entente devait le laisser pourrir dans sa neutralitè.</span></i>
E&rsquo; un popolo incurabilmente neutrale, paci<span class="pagenum"><a name="Page_138" id="Page_138">[138]</a></span>fista,
ma non germanofilo. Non ha mai creduto
nella potenza della sua Regina tedesca. E&rsquo; un&rsquo;oca.
I famosi schiaffi e la famosa pugnalata della Regina
al Re sono fiabe. Per molto tempo Venizelos
non è riuscito, neanche coi denari, a trovare 50
individui che gridassero: morte a Costantino! Ma
i francesi hanno una grande influenza ad Atene,
una vera prepotenza, spadroneggiano.</p>

<p>Comprendo che Bosdari si è urtato profondamente
con Venizelos. Bosdari ha un fondo d&rsquo;incurabile
germanofilia. Conclude:</p>

<p>&mdash;Ho fatto capire a Venizelos che l&rsquo;unica potenza
la cui amicizia può permettere alla Grecia
di non essere la misera vassalla dell&rsquo;Inghilterra e
della Francia è l&rsquo;Italia.</p>

<p>Donna Maria Mazzoleni che sa meglio di Madame
di Sevigné dirigere il suo salotto intellettuale
con varietà e contrasti interessanti mi prega di declamare
le mie parole in libertà «<i>Treno di soldati
turchi ammalati</i>».</p>

<p>Rompo con forza decisiva l&rsquo;atmosfera di finezze
diplomatiche. Vivo successo di declamatore.
La conversazione è orientata ormai sulle demolizioni
utilissime compiute dal movimento futurista
e sulla rivoluzione pittorica creata da noi in tutto
il mondo col predominio lirico, plastico del genio
nostro. Altri invitati sopravvenuti raccontano
le leggendarie cazzottature del teatro Costanzi, le
burrascose esposizioni futuriste a New York a S.
Francisco. Un attaché a l&rsquo;ambasciata Cinese spie<span class="pagenum"><a name="Page_139" id="Page_139">[139]</a></span>ga
l&rsquo;influenza decisiva del pittore Boccioni sull&rsquo;arte
dell&rsquo;estremo oriente. Si parla molto di
una grande festa che il conte Primoli darà domani
nel suo palazzo napoleonico in onore dei mutilati.</p>

<hr style="visibility: hidden; margin: 1.5em;" />

<p>Vi partecipai colla marchesa Casati che mi presentò
al famoso Loulou Primoli. Raffinatissimo,
colto, intelligente, ma tragicamente passatista figlio
di una Bonaparte, maestro d&rsquo;ogni cortesia e
d&rsquo;ogni bizzarria erotico-sentimentale.</p>

<p>Salgo colla Marchesa per una scaletta piena di
fiori e di statuette di Napoleone. Il guardaportone,
personaggio dell&rsquo;impero, saluta tutti e lascia passare
tutti.</p>

<p>Siamo in casa del Passato. Passato vinto, indulgentissimo,
disilluso e nostalgico. La scala sale girando
con grazia e portando faticosamente la sua
balaustra carica di stoffe rosso e oro. Infilata di camere
rosso-oro. Vere cappelle asfissianti di fiori
e di profumi artificiali. Fiori, fiori, falsi e naturali
in scatole, scrigni, vasi e vassoi. Ritratti, ritrattini,
ninnoli intimi preziosissimi, ricordi, album, fotografie
d&rsquo;ogni dimensione, autografi enormi come
di giganti e flebili sbiadite calligrafie di regine
morte. Tutte le cose sacre d&rsquo;una vita sontuosa che
preferisce il ricordo alla crudele realtà presente,
tutto marcato dall&rsquo;affetto e dal tempo messo in vetrina
spudoratamente, con ostentazione quasi oscena.
Ultima offensiva d&rsquo;un passatismo disarmato
che utilizza le sue fragili armi senza grazia alla<span class="pagenum"><a name="Page_140" id="Page_140">[140]</a></span>
rinfusa per fermare ad ogni costo il futurismo vittorioso
e le sue velocità furenti. Questa sala contiene
due pezzi di chiese distrutte, tre portantine
pregne di profumi imperiali, due madonne di bronzo
decapitate e una grande grata panciuta di vecchio
legno dorato tolta dal coro di una chiesa di
Siena.</p>

<p>La portantina sussurra che le donne del tempo
che fu sapevano meglio amare. Dalla grata panciuta
cola come da una chiusa la cadenza morbida
d&rsquo;un canto chiesastico. Ma le due Madonne tendono
sinistramente le mani vuote come per ridomandare
ai rigattieri ebrei le loro teste probabilmente vendute
a parte.</p>

<p>L&rsquo;odore di muffa aggredisce le nari. Polvere,
polvere. Bricabrac di cose vecchie, morte affastellate.
Sembra la vendita all&rsquo;asta di una reggia
che l&rsquo;ultimo erede reale offre per necessità ad un
popolo rivoluzionario. Questo però non compera,
invade, devasta e brucia. Infatti le stoffe rosse danno
l&rsquo;illusione delle fiamme e i profumi densi si
inacidiscono fino all&rsquo;acredine dell&rsquo;odore di bruciato
e di sangue.</p>

<p>Folla di signore. Dominano le cretine:</p>

<p lang="fr" xml:lang="fr">&mdash;Oh ma chère, chère, chère madame, quelle
joie de vous revoir!</p>

<p>Tipica frenesia balorda e grottesca delle signore
spalmate di falsa aristocrazia, orgogliose tacchinescamente
di trovarsi in un salotto alla moda select
unico. Tutte un po&rsquo; seccate di trovarsi così numerose.
Sarebbero raggianti di potere compiangere<span class="pagenum"><a name="Page_141" id="Page_141">[141]</a></span>
molte amiche assenti. Ma non avrebbero allora il
piacere di vedere il loro privilegio notato da molte.</p>

<p>La maschera di cera di Napoleone assiste impassibile
a questa nuova ritirata di Waterloo.</p>

<p>Tutto in vetrina, anche i gloriosi mutilati da festeggiare.
Sono seduti immobili nelle poltrone rosso
e oro del grande salone. Visi rudi cotti e riplasmati
dalle carezze ferree corrosive delle rose
granate. Visi scabri, tipici come il Carso. Pezzi
di sole ancora fumanti e vibranti. Ora sono un
po&rsquo; pacificati, ma vi passa sopra il brivido di una
irritazione. Perla il sudore su quella fronte. Sentono
il peso insopportabile di quel lusso sfarzoso
ammucchiato con boria. Nei loro occhi oscilla
l&rsquo;anima tra le preoccupazioni di denaro e il
piacere inusitato dei ricchi omaggi mondani. Intorno
accaparranti fastidiosi tutti i brusii mormorii
delle donne che vorrebbero essere materne e
invece urtano sbadatamente tutti gli spigoli doloranti
di quelle sensibilità troncate.</p>

<p>Silenzio! silenzio! Il celebre Battistini canterà
una canzone napoletana.</p>

<p>Vola con grazia lentamente poi si slancia patetica
in alto la grande voce del cantante meraviglioso, un
po&rsquo; sciupata, ma piena ancora di magie. Si gonfia,
si arrotonda, cerca di spalancare l&rsquo;angoscia appassionata
del golfo di Napoli, rompendo e travolgendo
pareti, stoffe, soffitti di oro fuor dal
bricabrac passatista, per toccare le vivide, fresche,
elettriche stelle d&rsquo;Italia che brillavano certo nella<span class="pagenum"><a name="Page_142" id="Page_142">[142]</a></span>
battaglia su quei soldati come su dinamo instancabili
dalle scosse micidiali. Gli applausi e le approvazioni
sventagliano mille idiozie ma hanno il
rumore della risacca notturna sui Faraglioni tetri,
eroici di Capri.</p>

<p>Ora si aggira, in mezzo ai busti, statue, statuette,
il Bonaparte padrone di casa e direttore di questo
immane esibizionismo d&rsquo;intimità napoleoniche.
Cortesissimo, pieno di grazie delicate, ma tozzo,
stanco, grosse spalle finite, tirate giù dall&rsquo;enorme
<i>tight</i> verde-blu scuro e il cravattone quadrettato
grigio-perla e blu.</p>

<p>Loulou Primoli ringrazia i suoi invitati con molti
sorrisi nella faccia rossa un po&rsquo; cotta dai liquori,
baffi grigi, gote gonfie, cascanti, occhi scuri sagaci
d&rsquo;antiquario.</p>

<p>Esco colla Marchesa Casati, felice di rivedere all&rsquo;aperto
la mia amica futurista in un&rsquo;altra serra
calda che abbia per soffitto l&rsquo;arco caldo azzurro
del cielo romano.<span class="pagenum"><a name="Page_143" id="Page_143">[143]</a></span></p>




<h2><a name="XIII" id="XIII"></a>XIII.<br /><br />

I VELENI DEL GOLFO</h2>


<p>Sono stanco di artifici e di snobismi esasperati.
Bianca mi aspetta a Napoli!</p>

<p>Il giorno dopo alle due del pomeriggio appena
entrato nello scompartimento soffocante sono preso
da un&rsquo;ansia inaspettata. Il treno è zeppo. Quasi
tutti napoletani. Sono forse le loro voci cadenzate
che mi spremono i nervi mutando completamente
la mia sensibilità. Il mio cuore raddoppia i suoi battiti.
Vorrei aprire la mia giubba grigio-verde per
respirare, respirare il grande alito passionale del
golfo. Ma è ancor lontano, molto lontano. Perchè
non parte il treno? Sono pigiato sul mio sedile,
ma non sento più nulla, tutto assorto nella visione
interiore bruciante di Bianca. Dunque l&rsquo;amo pazzamente?
Forse. Sono strabiliato dalle bizzarrie della
mia anima che porta con se in guerra ridendo e
combattendo spensieratamente un amore sepolto,
ma vivo ora scattante.</p>

<p>Il treno parte accelerando col suo ritmo il ritmo
del mio cuore che s&rsquo;avventa per frugare nei ricordi,
precisare le sensazioni. Completamente isolato
nel mio sogno, vedo Bianca, la sento!</p>

<p>Bionda, bionda, gracile, flessuosa con quei suoi<span class="pagenum"><a name="Page_144" id="Page_144">[144]</a></span>
occhi pieni d&rsquo;oro verde, bellissimi occhi che ridono
e bruciano sotto la capigliatura di scintille e polvere
d&rsquo;oro. Chissà se mi sarà possibile vederla un po&rsquo;
a lungo a Napoli? Sua zia bisbetica e provinciale
ha una franca antipatia per me. Ma Bianca saprà
dovrà superare ogni difficoltà per vedermi!...</p>

<p>La risento nelle mie braccia come la prima volta
in casa mia nel mio appartamento di Chiatamone
5 anni fa. Aveva un vestito leggerissimo, sembrava
nuda. Io l&rsquo;ubriacavo di poesia. In un attimo i miei
baci travolsero ogni sua volontà. Scapigliata, languida,
eccitatissima! Invocava un pettine per ravviarsi
i capelli. Ricordo ancora di aver chiamato
la mia cameriera Giulia che offrendomi il pettine
mi spaventò col suo viso inferocito dalla gelosia.</p>

<p>Andammo a pranzare insieme. Pioveva. Bianca
si abbandonava sul mio braccio felice della pioggia
che ci isolava dal mondo. La marea d&rsquo;una passione
violenta mi portava sulle vette acute delle
fantasie più suicide. Le dicevo:</p>

<p>&mdash;La mia vita è lì sulla tua bocca... tutta la vita
in un tuo bacio!</p>

<p>Le proposi di partire per Sorrento. Non volle.
Ma in carrozzella semi-aperta sentii che ogni sua
difesa era vana. Tutte le forze della luce, dei profumi,
dei suoni e dei rumori si coalizzano, impongono,
esigono che ogni ritardo sia abolito. I baci
nostri sono fitti, precipitati, affannosi. Sembrano
incalzati dalla pioggia in una elettrica furia di vibrazioni.
Scendiamo dalla carrozzella. Nel giar<span class="pagenum"><a name="Page_145" id="Page_145">[145]</a></span>dino
le nudità pericolose troppo bianche delle statue
sembrano uscite dal coito acre mordente schiaffeggiante
di quel mare virile.</p>

<p>Convinco Bianca che docile viene dove voglio.
Ansando come un ladro la guido per la mano nel
buio della scala, poi nel buio appartamento, piego
il suo corpo che trema sul letto nel buio, svestendola
febbrilmente con le mie mani convulse che si
sbagliano, strappano, strappano le ultime barriere
davanti alla piena irruente della mia passione.</p>

<p>Bianca è quasi nuda. Non vuole la luce. Io esigo
lo splendore illuminato di quel corpo ed eccolo
finalmente tutto da baciare con mille elogi deliranti,
carezze che frugano si arrampicano insistono divorano.
Velocità d&rsquo;incendio che nessuno potrà spegnere.</p>

<p>&mdash;Stiamo al buio, te ne prego...</p>

<p>Io rifaccio la luce. Ma lei implora:</p>

<p>&mdash;No! No! che scandalo! che scandalo! Sei cattivo!
Caro, caro, mi piaci tanto! Mi piace il tuo
temperamento impetuoso, ma Dio mio! non ti
calmi mai! Fermati con questo tuo dinamismo!</p>

<p>Bianca ride.</p>

<p>Io rispondo:</p>

<p>&mdash;Dinamismo plastico!</p>

<p>Ridiamo insieme. Risate che sfumano nelle strette
feroci dove le nostre anime si spremono.</p>

<p>&mdash;Ho paura, dice Bianca, penso che mi farai
soffrire, terribilmente soffrire.</p>

<p>Si rituffa nell&rsquo;incosciente abbandono, soffocan<span class="pagenum"><a name="Page_146" id="Page_146">[146]</a></span>do
le sue grida sotto le ondate pesanti del piacere.
Poi un tremito convulso l&rsquo;assale. Mi ricordo che
questo tremito non cessava più. Mormorava e implorava:</p>

<p>&mdash;Ho freddo, freddo, tanto freddo, riscaldami,
amore!</p>

<p>Io la riprendo. Eccola beata, rapita, bambina.
La sua anima alla deriva nuota come in una scia
di bollore lunare. Con precisione ricordo i suoi piccoli
strilli di spavento-pudore mentre girava cercando
le sue vesti nella camera, nuda, minacciata
dalla luce che io accendevo e spegnevo.</p>

<p>Mangiammo insieme delle frutta nella sala da
pranzo, poi la ricondussi in carrozza alla casa della
zia, senza pensare che non l&rsquo;avrei riveduta per
un anno. Che schianto! Per un anno la cercai
senza ritrovarla, invocando il suo ritorno disperatamente.
Il mistero di quella lontananza e di
quel silenzio mi tormenta oggi più che mai.</p>

<p>Bianca non seppe non volle spiegarmi nulla,
quando la rividi, un anno dopo. Mi parlò di un
fidanzato. Compresi che non poteva essere sincera.
Certo avrebbe aperto tutto il suo cuore se avesse
potuto. Mi disse:</p>

<p>&mdash;Ho fretta questa sera. Domani mattina alle
10. Avremo tutta la giornata per noi.</p>

<p>Bianca è un&rsquo;amante strana. In fondo la credo
una innamorata dell&rsquo;amore. Sensuale e cerebrale.
Odia le ore d&rsquo;amore rubate in fretta alla vita. Le
piace organizzare bene le voluttà. Ha un corpo<span class="pagenum"><a name="Page_147" id="Page_147">[147]</a></span>
ideale d&rsquo;amante predisposto a tutte le raffinatezze
del piacere. Non lo dimenticherò mai. Ho bisogno
di lei. Che occhi mutevoli! Occhi di carnevale!
Era felice di questa immagine e l&rsquo;accoglieva aprendo
la sua bocca ardente come per mangiarsela fra
i dentini bianchi... Sento, sento che se avessi qui
Bianca con le sue labbra che si liquefanno fra le
mie la soavità del nostro bacio sarebbe tale da
fermare di colpo questo treno.</p>

<p>Dunque, sono innamorato come un pazzo di
Bianca. Perchè, perchè non la prendo con me,
strappandola alla sua vita ambigua di signorina
che ha un amante, ne ebbe forse già due, sotto la
sorveglianza balzana di parenti ostili, libera e prigioniera
inesplicabilmente?</p>

<p>Bianca è capricciosa. Ogni volta che io ebbi il
dono del suo amore la trovai diversa. Ricordo il
nostro quarto convegno a Palermo. Sembrava ridiventata
pura come una vergine. Per un nulla
le vampe al viso. Mille pudori e la lunga difesa di
ogni angolo del suo corpo. Poi dopo il primo amplesso
riapparve la fragorosa luce dei suoi occhi
di carnevale che ridevano offrendo la bocca come
un fiume di delizia nel paradiso, la sua bocca
nuda, aperta e inquietante. Una strana sensualità
quasi oscena nel sorriso di quel viso roseo, ardente
fra i capelli biondi, sparpagliamento di scintille
sul guanciale.</p>

<p>Ricordo un&rsquo;altra volta: Bianca benchè legata
dalle abitudini signorili e sdegnose della sua vita<span class="pagenum"><a name="Page_148" id="Page_148">[148]</a></span>
semi-aristocratica, venne con me felice in un piccolo
albergo da marinai piuttosto sporco. Unico
albergo che non fosse pieno, in una città marittima.
Era elegantissima, nasino al vento, quel nasino all&rsquo;insù
birichino e francese. Volle portare da sola
la mia valigia fra i camerieri stupefatti, per dimostrarmi
la forza dei suoi muscoli. Le dissi:</p>

<p>&mdash;Questa stanza è brutta, ma vale cento paradisi.</p>

<p>Mi rispose spensieratamente:</p>

<p>&mdash;Somiglia a una camera d&rsquo;albergo di Alessandria
d&rsquo;Egitto.</p>

<p>Sapevo che Bianca aveva già molto viaggiato
con sua zia in Oriente. Più volte mi aveva parlato
di Costantinopoli. Nondimeno la sua allusione
ad un albergo simile a quello che ci ospitava mi
turbò, quasi mi fece male.</p>

<p>Quel giorno a letto più nitidamente mi si conficcò
nel mio spirito questa verità spaventosa! Bianca
aveva due anime. Mi offriva la prima ingenua,
fresca, fremente, pudica, tutta in lacrime e confusioni
soavi; poi al secondo amplesso mi spalancava
una seconda anima di lussuria gogliardica,
ironica quasi clownesca, un&rsquo;anima da caffè concerto
di secondo ordine. Diceva con mille scatti
buffi:</p>

<p>&mdash;Mi piacciono, mi piacciono i tuoi baci sulla
schiena, ma non li voglio... Per carità non toccarmi
il puff... Il mio puff è scemo, resterà scemo,
non capisce nulla... In quanto a lei, lei! <span class="pagenum"><a name="Page_149" id="Page_149">[149]</a></span><span lang="fr" xml:lang="fr">Elle est
très délurée...</span> Lei è pazza, pazza da legare. Colpa
tua! Ora è pazza!... Veramente pazza!</p>

<p>Allora Bianca diventava frenetica, moltiplicava i
suoi baci e le sue carezze rivelando di tanto in
tanto una sapienza sensuale da cortigiana. Diceva
con voce puerile:</p>

<p>&mdash;Queste sono le rotelle del carrettino!</p>

<p>Poi facendomi ammirare il suo ventre perfetto
e, con un dito sull&rsquo;ombelico, soggiungeva:</p>

<p>&mdash;Questa è la piccola buca delle lettere tutte
per me.</p>

<p>Su quel vasto letto, in quella brutta camera d&rsquo;albergo
si esercitava la pressione del porto tutto
catrame, fumo, carbone, antenne, sole accecante
ruvidissimo nelle alberature, polvere salata, scricchiolio
di ruote, carri, carrucole, peso dei cavalli
monumentali e dei carriaggi sul selciato di bragia,
treni di piombo ripiombanti sulle rotaie e odori
furenti.</p>

<p>Ero torturato, inquieto. Ma il mio petto si sfasciò
dalla delizia quando Bianca mi ridonò la sua
prima anima infantile, vergine, con queste parole:</p>

<p>&mdash;Ed ora stiamo buoni. Voglio soltanto che tu
mi mangi un po&rsquo; la boccuccia.</p>

<p>Nello scendere dal treno a Napoli io constatai
che una lotta si era scatenata fra il mio cervello
volitivo pieno di idee di guerra e di prossima offensiva
e il mio cuore tremante, vinto, liquefatto,
napoletano. Irritatissimo, sconvolto, con le lagri<span class="pagenum"><a name="Page_150" id="Page_150">[150]</a></span>me
in gola, traballavo nella carrozzella traballante
pei vicoli notturni.</p>

<p>Napoli nei primi anni di guerra, fu sempre sfacciatamente
illuminata negozi e caffè. Ora imitava
finalmente le altre città mascherandosi di azzurro
per paura di un secondo bombardamento di aeroplani.
Per difendersi e nascondersi i napoletani
hanno riempito le strade di piccole lune graziose
copiate sulla grande loro luna speciale.</p>

<p>Piccole lune da strada! Piccole lune quasi tascabili!
Questa arrotonda una fresca volta di grottazzurra
di Capri. Vi tremano sotto liquide turchesi
e gioielli d&rsquo;acqua.</p>

<p>In quest&rsquo;altra piccola luna da strada scintilla il
fondo abisso del mare con palombaro e lampadina
elettrica fra guizzi fulminei di pesci. Ma la giocondità
rossa bianca napoletana schizza fuori dalle
botteghe radendo il selciato. Una giocondità tutta
a risate represse, occhiate, sghignazzamenti, baci
veloci, strette di mani incandescenti, gomitate d&rsquo;oro,
luci schiacciate, spremute fra i battenti delle
porte sulle soglie nei buchi del marciapiede.</p>

<p>L&rsquo;allegria napoletana cede un poco, ma non
troppo, alla severità della guerra. E&rsquo; ottimista il
vasto golfo carnale, indulgente e distratto. Sa che
dopo i malefici iettatori aerei con relativo sterco
esplodente ritornerà la pace pei soldati vittoriosi
carichi di passione da spandere in canti larghi tali
da colmare tutti i pozzi del terrore materno.</p>

<p>Così io penso che nel mio cuore la guerra di<span class="pagenum"><a name="Page_151" id="Page_151">[151]</a></span>
ferro e fango saprà vincere la dolce e velenosa
guerra dell&rsquo;amore. Molleggia la mia anima in carrozzella
per le strade spaccate forse dalla passione.
Quanti buchi affettuosi! Il mio spirito virile
somiglia al mio cocchiere che tira ferocemente,
tira a strappi brutali il cavallo sfiancato
fuor dai binari. Ma il cavallo sfiancato come il
mio cuore va dove vuole, a destra, a sinistra, resistendo
alla mano violentissima che lo strappa. Non
m&rsquo;ispira pietà quel cavallo, tanto è di caucciù
indifferente sotto le frustate tremende in testa,
atroci.</p>

<p>Il selciato è più che napoletano, svaccato. Il cocchiere
accanito sradica fuor dai binari il cavallo,
sturacciolando la carrozzella che balza come un
fa bemol fuori dalle righe musicali. Arpeggio violento
strappato nelle corde tese delle strade notturne,
molli di languore erotico, arpe coricate
degli abbandoni carnali.</p>

<p>Povera carrozzella dell&rsquo;amore e del canto nostalgico
che con schianti e singhiozzi si strappa
dai binari ferrei della vita di guerra.</p>

<p>Il cocchiere bestemmia:</p>

<p>&mdash;Accidenti! Fetente!</p>

<p>In realtà dove vanno a finire le ruote del mio
cuore, lo sa il Padre Eterno!</p>

<p>Ma i vicoli splendono sgargianti infischiandosi
degli areoplani. All&rsquo;imbocco di questo vicolo il viscido
argento profuso dei pesci fuor dalle casseforti
sfasciate del mare. Più su, tutti i fatti di san<span class="pagenum"><a name="Page_152" id="Page_152">[152]</a></span>gue
dei pomodori e dei cocomeri. Venti passi più
innanzi crollati giù e dormenti tre rosei volumi di
grassi bambini pneumatici da réclame. A destra in
vetrina la morbida materna bontà cedevole delle
mozzarelle troppo femminili che godono il proprio
fresco immacolato candore.</p>

<p>Bisogna bene passar la sera in un caffè concerto.
Non potrò vedere Bianca prima di domani
mattina. Nello schiamazzo luminoso della sala Umberto,
canta una donna in gonnellino vermiglio,
pallido visetto che suda sotto ciocche nerissime,
pesanti. Occhiate di liquirizia. La canzone trascina
voci e anime di spettatori.</p>

<div class="poem"><div class="stanza">
<span class="i1">Mamma dice<br /></span>
<span class="i0">non devi morir<br /></span>
<span class="i0">di malinconia;<br /></span>
<span class="i0">c&rsquo;è il biondino<br /></span>
<span class="i0">che ti vuol bene.<br /></span>
<span class="i0">Perchè aspettare?<br /></span>
<span class="i0">sono sei mesi<br /></span>
<span class="i0">che non scrive più<br /></span>
<span class="i0">forse è morto.<br /></span>
</div></div>

<p>A tutte le frasi sagge e interessate della madre
il ritornello risponde con un&rsquo;ondata grave, triste,
ostinata, religiosa:</p>

<div class="poem"><div class="stanza">
<span class="i0">Voglio il mio amore<br /></span>
<span class="i0">che vive in trincea,<span class="pagenum"><a name="Page_153" id="Page_153">[153]</a></span><br /></span>
<span class="i0">voglio il mio amore<br /></span>
<span class="i0">che aspetta e spera.<br /></span>
<span class="i0">Voglio il mio amore<br /></span>
<span class="i0">che alla sua bella,<br /></span>
<span class="i0">che alla sua bella<br /></span>
<span class="i0">ritornerà.<br /></span>
</div></div>

<p>Sono preso anch&rsquo;io dall&rsquo;ondata e canto con tutto
il pubblico come un canotto preso fra i ghiacci veloci
di quelle buone bibite napoletane che la mia
gola bocca bruciata, beve remando colla lingua.
Dormo male con incubi e sobbalzi all&rsquo;albergo
S. Lucia. All&rsquo;alba di nuovo in carrozza con un mio
piano d&rsquo;uomo geloso e sentimentale.</p>

<p>Sei e mezza. Fa fresco. La mia <a name="tn153" id="tn153"></a><ins class="correction" title="Testo originale: corrozzella">carrozzella</ins> è ferma
in agguato. Vedo la porta di Bianca senza
pericolo d&rsquo;essere veduto.</p>

<p>Viene fuori la sferica mammelluta portinaia a
vuotare le immondizie nel carretto dello spazzino.</p>

<p>Bianca sta al pianterreno: a tre metri dalla sua
finestra una cassetta postale. Due bambini corpicini
sparpagliati, gambe nude, passano toccando
tutto. Si fermano estatici dinanzi a un fanale dipinto
di fresco, verde. Lo toccano. Il portinaio di
Bianca viene fuori a sbattere il tappeto dell&rsquo;entrata,
scopa la soglia, lucida gli ottoni della porta.</p>

<p>&mdash;Fra cinque minuti mi sporcherò, pensa l&rsquo;ottone
luccicando sotto le mani.</p>

<p>Bianca è in letto, dietro quelle griglie. Respira.
La mia forza preme. La sua tentacola nelle coltri
del sonno. E&rsquo; molto presto. Aspettiamo.<span class="pagenum"><a name="Page_154" id="Page_154">[154]</a></span></p>

<p>Tre bambine povere vanno a scuola, in nero,
un fiocco rosso sui capelli. Si fermano. Si raccontano.</p>

<p>Una bambina dodicenne elegante in azzurro,
bionda, precede a passi rapidi concisi di dovere&mdash;tac
tac tac&mdash;la cameriera vecchia, rullante,
sbrindellona, ciabatte.</p>

<p>La bambina sbuffa:</p>

<p>&mdash;Auf! che tartaruga, la Maria! lo dirò a mammà.</p>

<p>Un bambino di 6 anni fa trascinare il peso delle
sue gambe da una giovane cameriera bruna che
corre per non perdere l&rsquo;appuntamento coll&rsquo;amante.
Ogni tanto la cameriera si tira su la <a name="tn154" id="tn154"></a><ins class="correction" title="Testo originale: giarriettiera">giarrettiera</ins>.</p>

<p>E&rsquo; ancora presto. Molto tempo da aspettare.</p>

<p>Din din din campanello di chiesa. Rrrrrr di automobile
catarroso in questa rimessa. Ne esce il
meccanico, gabbano grasso, lurido, nerastro. Frescolino
venato di tepori. Penso che quella cassetta
postale comunica forse col letto di Bianca. Dal
letto Bianca può impostare. Se da fuori io imposto
una lettera, questa cadrà forse nel suo
letto!...</p>

<p>Cip cip cip di uccelli. Un raggio duro lungo di
sole si slancia giù dal cornicione di una casa, picchia
il selciato e lo apre: calce e oro accecante.</p>

<p>La frusta del mio vetturino oscilla tra il mio
naso e le griglie chiuse di Bianca che io fisso.<span class="pagenum"><a name="Page_155" id="Page_155">[155]</a></span></p>

<p>Il cocchiere gira intorno alla carrozzella, calmando
il cavallo impaziente coi suoi: eheee eheee.</p>

<p>La targa di marmo che porta il nome della strada
sembra chiudere colla forza di un suggello la
via la casa e la vita-amore di Bianca.</p>

<p>Penso che nella penombra calda sudata della
sua camera da letto ora entra la cameriera col
cioccolatte. Calore, sudore, odore vanigliato acidulo
fra i seni di Bianca. Si sente la bocca arida,
si ravvia i capelli, domanda:</p>

<p>&mdash;La posta.</p>

<p>&mdash;Grazie.</p>

<p>Fuori strada in pendenza. Tutte le strade si inchinano
sotto il peso del calore per versare gente
giù nel Golfo. Strade che si tuffano nell&rsquo;acqua fresca
della sua voce che ricordo:</p>

<p>&mdash;Sono piccini, piccini, piccini i miei seni.</p>

<p>Il sole salta a piè pari giù dal cornicione con
tutti i suoi pendagli e fiocchi di fuoco pesante.
Piomba nella strada precisando burocraticamente
le ombre.</p>

<p>Due postini con nella mano alzata un grosso pacco
di dolori piaceri angosce. Ciriguée-guée di
cancello che s&rsquo;apre. Peso del sole sulla strada.
Peso delle lettere nelle mani dei postini. Cameriere
e portinaie corrono intorno ai due postini abbeveratoi
che tengono alte chiuse le mani-rubinetti.
Tac tac tac pac pac pac di passi.</p>

<p>Aspettiamo ancora, mentre il calore dilata sforza
la strada. Attività delle mosche sulla groppa del
cavallo, sventagliamento della coda autonoma.<span class="pagenum"><a name="Page_156" id="Page_156">[156]</a></span></p>

<p>La vita ancora triste tentennante si rinfranca a
poco a poco. La strada che era vuota, vergine, sola
sonnolenta e floscia, aveva dimenticato i passi
umani.</p>

<p>Ora si svincola freme, scatta, si irrigidisce sotto
le vite-passi che la pungono di volontà-speranza.</p>

<p>In quella finestra aperta una cameriera scopa,
scopa, scopa da circa un&rsquo;ora. Gran Dio come hanno
sporcato la casa: la risporcheranno.</p>

<p>Un operaio porta un water-closet di porcellana
al fianco. Una serva porta un pezzo di campagna
verde sulla testa. Un altra ha fra le braccia un
pezzo di battaglia sanguinosa e un pezzo di delitto
rosso in una carta gialla. Un vecchio passa oscillando,
calvo, sudato sotto un enorme vaso di palme,
Oriente, viaggio.</p>

<p>Ad un tratto il sole mi trapana il cranio con un
consiglio!</p>

<p>&mdash;Cosa fai, cretino? cosa aspetti? cosa sorvegli?
Dà una mancia al portinaio e entra.</p>

<p>Il consiglio è ascoltato.</p>

<hr style="visibility: hidden; margin: 1.5em;" />

<p>Alle 5 del pomeriggio io stringevo finalmente
fra le braccia una prodigiosa felicità che mi riempiva
la gola di dolci singhiozzi. Bianca era mia,
mia, assolutamente mia come non era stata mai.</p>

<p>Dopo due ore di amore forsennato, atroce, lacerante,
disperato, scendiamo languidi stanchi felici
nella strada affocata per portare le nostre ani<span class="pagenum"><a name="Page_157" id="Page_157">[157]</a></span>me
al mare che ha i lenti balsami le filosofiche
brezze persuasive i lunghi sorrisi d&rsquo;oro ridente e
prezioso. Ondeggiamo nella carrozzella a Mergellina.
Sera calda, gonfia di tutti gli odori agrodolci
leziosi delle alghe. L&rsquo;aria ha una tenerezza
di carne sana spalmata di salsedine. Il promontorio
di Posillipo sembra oscillare sulle sue palafitte di
riflessi. Bevo nella bocca molle viva instancabile
di Bianca tutto l&rsquo;ardore contenuto il languore mortale
e gli abbandoni del golfo profumato che
si sdraia nella notte smisuratamente affettuosa, dove
i soffi del vento si sollevano come coltri sudate.</p>

<p>Il mare azzurro tremante sospiroso, lecca la strada
con mille appetiti minuti, mille fissità di luci,
e mille luci scivolanti affaccendate.</p>

<p>Al largo la lastra del Golfo sembra un viso di
donna estenuato, pallidissimo che aspetta, invoca
esige, esige, la delizia suprema.</p>

<p>Sono esausto. Parlo a Bianca e il cuore mi crolla
giù di rinuncia e sciolgo tutti i nodi della volontà,
offro tutto me stesso alla vittoria dell&rsquo;amore assoluto.
Un demonio assurdo mi costringe ad avvilirmi,
annientarmi. Forse ho troppo sofferto della
pienezza esuberante di forze e della rigidità costrittrice.
A Bianca regalo rutta la mia vita, l&rsquo;amore
l&rsquo;amore!</p>

<p>Sono sincero?</p>

<p>Una voce interna urla: no! Ma è una voce che
non riconosco, estranea, troppo simile a quella di
quel venditore di cocomeri che vende nella ironia<span class="pagenum"><a name="Page_158" id="Page_158">[158]</a></span>
bianca dell&rsquo;acetilene grandi cuori spaccati e freschi.
Inesplicabilmente Bianca rifiuta con tono reciso.
Sembra divenuta la mia stessa coscienza energica.
Travasamento d&rsquo;anime. Bianca è il futurista. Io
sono il passatista sentimentale dai nervi lacerati
che si aggrappa vuole la continuità, l&rsquo;eternità, l&rsquo;assoluto
del cuore!</p>

<p>Bianca dice:</p>

<p>&mdash;Non ci vedremo forse mai più. Io sposerò lui.
Vuoi sapere il suo nome? Si chiama Leone Paris,
figlio dell&rsquo;avvocato Paris. Trent&rsquo;anni. E&rsquo; stato il
mio primo amante. Tu sei il secondo.</p>

<p>&mdash;Perchè ti sei data a lui?</p>

<p>&mdash;Era appena arrivato dal Benadir. Dopo molte
imprese audaci. Non l&rsquo;ho mai amato, ma è buono.
Era ammalato. I medici non speravano di salvarlo.
Sono stata per lui come una sorella. Per me ha
voluto guarire. Si è curato con una energia straordinaria.
Io seguivo ogni giorno questo suo sforzo
verso la vita. Ogni giorno egli esigeva qualcosa
di più da me...</p>

<p>&mdash;Così senza amore sei stata sua?</p>

<p>&mdash;Ho creduto che quell&rsquo;affetto sarebbe diventato
amore. Ciò non avvenne.</p>

<p>&mdash;Ed ora?</p>

<p>&mdash;Ora egli sa tutto, accetta tutto, sa di te senza
sapere il tuo nome. Mi vuole sposare.</p>

<p>&mdash;E tu?</p>

<p>&mdash;Io sento che quello è il mio destino. Egli
mi ama in modo assoluto. Quando gli ho detto<span class="pagenum"><a name="Page_159" id="Page_159">[159]</a></span>
che corsi il rischio di avere un bambino da te,
mi disse: Perchè non l&rsquo;hai voluto? Lo avrei fatto
mio!...</p>

<p>Bianca è una donna intelligente che ha il culto
maniaco delle eleganze morali. Strano tipo di donna
involontariamente futurista, essa perfeziona e
conserva preziosamente il valore eccezionale, tipico
della nostra avventura. Vuole che questa rimanga
la meravigliosa avventura della sua vita.
Io, invece, sono la preda dell&rsquo;assurdo.</p>

<p>Ho trovato in Bianca una bella amante ardente
lirica, disinteressatissima, generosa e fugace e mi
accanisco a volere trasformarla in una moglie!</p>

<p>Con frasi rotte dai singhiozzi parlo, parlo, a
Bianca per convincerla, strapparla alla sua decisione.
Bianca rifiuta:</p>

<p>&mdash;Mi vuoi tutta per te, per sempre. Pazzia!
Te ne pentiresti. Non voglio sacrifizi!</p>

<p>Io mi esalto all&rsquo;idea magnetizzante di averla averla
sempre, sempre, tutte le notti della mia vita
e mi inebrio del pericolo che vedo nettamente in
una sua possibile accettazione.</p>

<p>Non sono sincero. Sono sull&rsquo;orlo di una spaventosa
sincerità.</p>

<p>Bianca mi mormora commossa:</p>

<p>&mdash;Credi, credi, ti pentiresti più tardi. Non
voglio. Rifiuto. Il tuo temperamento ha un destino
tumultuoso, violento irto di contrasti e di fragori
che non amo. Tu sai che io sono stanca, stanca
della vita. Voglio la calma, il riposo, tutto il ri<span class="pagenum"><a name="Page_160" id="Page_160">[160]</a></span>poso,
tutto il riposo pei miei poveri nervi massacrati.
Egli è buono, mi ama, mi accetta come sono.</p>

<p>La voce di Bianca mi fa impazzire dando subitamente
un sapore diabolico alla sua carne ricordata
ai suoi baci alle sue carezze che mi stringono
ancora spiralicamente. La guardo e il mio
cuore si slancia assetato verso la sua dolcezza.
Come vivrò senza la presenza di quel sorriso?
Il velluto di quella pelle! Quelle tenere gote tessute
di gioia solare! I suoi occhi, come dimenticarli?
Sento, sento che quella piccola lingua scorrente
sulle labbra arse può dare la felicità.</p>

<p>Affannosa ascensione su, su, di angoscia in angoscia
fino al delirante singhiozzo amaro, fino allo
straripamento delle lagrime più dolci, nel lago altissimo
di quell&rsquo;amore in cui vorrei annegarmi, annegarmi
annegarmi!</p>

<p>Rompere, rompere ad ogni costo gli ultimi nodi
della sua volontà! Mi umilierei, mi distruggerei
con una gioia infinita. Ormai il mio cervello non
sorveglia più il mio cuore. Ho perso ogni controllo.
Sono un suicida ebbro di morire.</p>

<p>Bianca rifiuta. Decisione irrevocabile. Il lunatico
demonio che s&rsquo;è impadronito delle nostre forze
sentimentali vuole che Bianca rifiuti assurdamente
un dono assoluto in nome di alcune vane
suscettibilità e inutili fierezze, o semplicemente perchè
la logica sia una volta di più bandita dagli
affetti umani.<span class="pagenum"><a name="Page_161" id="Page_161">[161]</a></span></p>

<p>A mezzanotte ci lasciammo con un lunghissimo
<a name="tn161" id="tn161"></a><ins class="correction" title="Testo originale: teneressimo">tenerissimo</ins> bacio sulla soglia della casa della zia.</p>

<p>All&rsquo;alba riparto per Roma e Firenze.</p>

<p>Mi addormentai. Risvegliandomi nella stazione
di Roma vidi e sentii il mio cuore come un panno
bagnato di lagrime torto fra le mani brutali da
una lavandaia sudanese muscolosissima. Cuore
gualcito, ma lavato, pulitissimo. Cuore fresco di
bucato.<span class="pagenum"><a name="Page_162" id="Page_162">[162]</a></span></p>




<h2><a name="XIV" id="XIV"></a>XIV.<br /><br />

UNA FESTA PETROLINIANA</h2>


<p>All&rsquo;Hôtel Baglioni di Firenze trovo un telegramma
di Maria che rimanda a più tardi il nostro
incontro forse fra 15 giorni a Padova. Me ne
rallegro e a zonzo cogli amici inasprisco la mia
volontà di prossima offensiva al fronte nel tepore
vile della città cosmopolita, antiguerresca.</p>

<p>Però Firenze migliora. Gli alberghi di Lung&rsquo;Arno
trasformati in ospedale, sono ridiventati italiani.
Da quegli eleganti piccoli giardini invernali la
lingua italiana era quasi esclusa. Cubava, rotolava
la goffaggine ia - ia - teutonica. Motoreggiavano
tutte le <span class="g">rrrrrr</span> snobistiche di Parigi Londra <a name="tn162" id="tn162"></a><ins class="correction" title="Testo originale: New-Yorck">New York</ins>.
Le bocche Americane mangiavano parole
inglesi masticandole meccanicamente con mascelle
quadrate d&rsquo;acciaio. Steli pallidi di Misses piegavano
bisbigliando parolette cretine sotto il vento
della moda ammirativa, e la borghesia della città
seguiva quel ritmo accentuando beceramente i toni
e le forme. Oggi vedo ai balconi soleggiati degli
alberghi i feriti italiani in camici bianchi e grigi<span class="pagenum"><a name="Page_163" id="Page_163">[163]</a></span>
che godono nell&rsquo;aspettare il colpo di cannone meridiano
della colazione, lontano dalle corvées.</p>

<p>Tum Tum... Dilatazione lieta di questo rumore
sfaccendato e in vacanza. Subito le campane sbrodolano
il loro piombo fuso sull&rsquo;Arno giallo sporco.
L&rsquo;Arno! lenta corrente di sudiciume dei secoli, patina
liquida di tutte le facciate delle case scolorite
come vecchi quadri male incorniciati in un cielo
da museo.</p>

<p>Inerzia. Atmosfera svogliata. La rompe un groviglio
di miagolii di gatti che a gomitoli balzanti si
precipitano fra le mie gambe.</p>

<p>Solita caccia quotidiana intorno alle trattorie. La
polizia sequestrò ieri venti grossi gatti già pelati
e pronti per la padella. I neutralisti bestemmiano
contro la guerra che costringe a mangiare in tal
guisa. Io compiango con l&rsquo;anima di Baudelaire i
poveri gatti che soli sanno dinamizzare con risse
e amori diabolici i pederastici chiari di luna dell&rsquo;Arno.
Le campane di Firenze hanno le monotonie
e le insistenze balorde che caratterizzano lo
stile di Benedetto Croce e di Romain Rolland. Scodellano
in giro suoni, rumori, dondondondondon
vecchie idee sciupate, nostalgie e latte e miele sentimentale
sull&rsquo;immane bricabrac di case, chiese polverose
affastellate alla rinfusa e scopate tutte sull&rsquo;altra
riva dell&rsquo;Arno perchè questa sia tutta pulita
per i forestieri in estasi, ignoranti, ma compratori.
In fondo, verso le Cascine, i camini delle officine
fumano, fumano distrattamente con spirali<span class="pagenum"><a name="Page_164" id="Page_164">[164]</a></span>che
sciarpe d&rsquo;ozio oblioso infischiandosi, infischiandosi
degli operai che chiamano e della guerra che
esige munizioni.</p>

<p>Ma alle due del pomeriggio seguo un fiume di
folla che mi conduce al parco di Boboli.</p>

<p>Grande festa patriottica. Nell&rsquo;anfiteatro sulle
gradinate a semicerchio Veneri, Apolli e urne bianchissime
spiccano sulle alte muraglie verdi di bossi
e lauri.</p>

<p>Agitazione di ventagli, cappelli di paglia, vestiti
bianchi e rosa, ombrellini verdi, viola, rossi, sotto
il sole ardente impressionista. Una faccia spunta
dietro la nicchia di una Venere cantando:</p>

<p class="center">
<i>Vorrei essere Tirteo...</i>
</p>

<p>E&rsquo; quella Venere forse che canta con la mano
sul sesso per accentuare il sentimento.</p>

<p>Grande pastorale in costume con coro campestre.</p>

<p>A sinistra nel folto del viale che sale verso il
parco alto, molti carabinieri ritti come in agguato
sembrano pronti ad acciuffare una massa rossa
che canta nel verde, massa troppo rivoluzionaria
di coristi camuffati da soldati francesi.</p>

<p>Corteo simbolico. Una Italia in manto rosa con
stella sulla testa. Scende cantando:</p>

<p>
<i>Maggio sei bello, ma Firenze è assai più bella.</i><br />
<span class="pagenum"><a name="Page_165" id="Page_165">[165]</a></span></p>

<p>Si slanciano giù furiosamente i teutoni, con pelli
di tigre, elmetti alati, tridenti e lance:</p>

<p class="center">
<i>Siam i re dei barbari</i>
</p>

<p>In mezzo a loro Attila e la Germania in rosso
sangue di bue col chiodo in testa.</p>

<p>Risponde l&rsquo;Italia cantando parole assurde sul
tema:</p>

<p class="exi"><i>T&rsquo;amo come il fulgor del creato</i></p>

<p>Duetto dell&rsquo;Italia e della Germania.</p>

<p>Vicino a me una bambina dice:</p>

<p>&mdash;Guarda che occhiacci fa la Germania!</p>

<p>Si avanza grottesca la Repubblica Francese con
fantaccini in pantaloni rossi. Marsigliese.</p>

<p>Segue l&rsquo;Inghilterra con molti scozzesi. I gonnellini
quadrettati divertono le donne che però preferiscono
questa carica di bersaglieri piume al vento,
e la sciabola sguainata del suo capitano. Questo,
rosso apoplettico, ha un diverbio fiero con Attila
quasi impaurito.</p>

<p>Scoppia la battaglia. Pastori, pastorelle, soldati
francesi inglesi, italiani inseguono verso l&rsquo;alto parco
i teutoni fugati in disordine. Ma un tripode stretto
da fucili, baionette e tricolore fuma incenso e
promette pace. Si svolge un corteo di vestali subito
cancellato da un battaglione americano di cow-boys,
e pellirosse marziali. Il popolino toscano non trattiene
più la sua gratitudine per l&rsquo;aiuto americano.</p>

<p>Dopo il corteo delle città invase o irredente U<span class="pagenum"><a name="Page_166" id="Page_166">[166]</a></span>dine,
Trento, Trieste, la marcia dell&rsquo;Aida accompagna
l&rsquo;entrata solenne su cavallo bianco della Pace
con un ramo d&rsquo;olivo in mano.</p>

<p>Il pasticcio frenetico dei simboli e delle musiche
d&rsquo;ogni tempo e d&rsquo;ogni popolo ingigantisce. L&rsquo;agitazione
delle bandiere e lo svolazzamento dei manti
trasformati in scope veloci, mi dà la sensazione
d&rsquo;una tragicomica rivolta di palcoscenici napoletani
o d&rsquo;uno sciopero violento a mezza opera al Teatro
San Carlo.</p>

<p>Penso che quel grande futurista che si chiama
Petrolini demolitore d&rsquo;ogni romanticismo ha voluto
prendere definitivamente a calci la storia e la
vecchia retorica con una sintesi futurista di neutralismo
fiorentino, + gentilezza floreale toscana
+ ossessione della pace + ammirazione servile
pei forestieri ricchi, + amore estivo per la campagna
+ cretinismo congenito degli organizzatori
di feste.</p>

<p>Giungo a Milano a mezzanotte. Sciopero di carrozze.
Sul piazzale, nella luce azzurra delle lampade
velate crocchi di soldati e di prostitute vocianti
affaccendate nei contratti erotici. Inquietudine
delle notti di guerra in città, tempestate dai
galoppi della lussuria e dell&rsquo;alcool sui letti divorati
e vomitati spensieratamente!...</p>

<p>Consegno la mia valigia a uno strano facchino
improvvisato. E&rsquo; un gobbetto con ambiguità pederastiche
e un&rsquo;inesauribile chiacchera di beghina.<span class="pagenum"><a name="Page_167" id="Page_167">[167]</a></span></p>

<p>Dice con smorfie e risucchi di saliva pieni di
orrore e ripugnanza schifiltosa:</p>

<p>&mdash;Dio mio, Dio mio, tutte quelle donnasse!
quelle porcasse! Povera Milano! Stanno lì ogni
sera... Tutta la notte a fare réclame coi soldati!
E&rsquo; una indecenza! Povera Milano non si riconosce
più...! E i profughi, che disgrassia... Date indumenti,
date indumenti! Lo so, lo so, sono povera
gente. Ma, date indumenti, date indumenti! Sono
restato a piedi io e senza scarpe!</p>

<p>Il gobbetto che mi segue portando la valigia mi
racconta che è figlio di un portinaio di Via Cerva.
Per colpa dei profughi vive in un ripostiglio, quasi
di mendicità; porta gli abiti del padrone di casa.
Di notte fa il facchino. Certo ha due, tre altri mestieri
meno confessabili. Ad un tratto si ferma con
un bizzarrissimo lustrascarpe vestito da sportman
stivaloni, berretto e cane lupo a guinzaglio. Il gobbetto
mi spiega poi che quel lustrascarpe è spagnuolo
e fa l&rsquo;usuraio dei cantanti in Galleria. Originale
flora mostruosa di questa tropicale fermentazione
di guerra.</p>

<p>A Milano, confido la mia sicurezza nella vittoria
prossima, grandiosa, all&rsquo;amico Notari, geniale
patriota, instancabile, fattivo. Con lui assisto a una
assemblea interventista. Piccolo teatro gremito. Sono
sul palcoscenico. Il signor Del Crema, viso paonazzo
grondante di sudore, spinge affannosamente
alla ribalta la sua eloquenza e la sua pancia, botti
spaccate che schizzano, tuonano, sputacchiano,<span class="pagenum"><a name="Page_168" id="Page_168">[168]</a></span>
inaffiano rosso. I suoi paroloni-piedoni pigiano
l&rsquo;uva dell&rsquo;assemblea. Come, dove salvarsi? Vedo
mani sul viso, parafanghi. Braccia alzate come parafulmini.
Tutti i cappelli delle signore abbassati,
paralumi. Beato chi aveva davanti un più alto spettatore,
paravento. Una donna fuggì, gonna svolazzante,
paracadute. Ma urtò contro un uomo pietrificato
dal sonno, paracarro!</p>

<p>Vorrei chiacchierare col pittore Rosai. Si è calato
giù sotto la ribalta.</p>

<p>Del Crema continua. Pancia, eloquenza non formano
più che un unico pallone gonfio, gonfio, gonfio
che sta per esplodere:</p>

<p>&mdash;Violenza, violenza! violenza! Bisogna colpire,
colpire, colpire!</p>

<p>Invisibile, ma pronto Rosai colpisce l&rsquo;ultima parola
in pieno con un potente:</p>

<p class="center">
tum&mdash;tum
</p>

<p class="noi">della grancassa. Ilarità fragorosa. Grandine, valanga
di risate. Del Crema sembra ferito in pieno
nel tamburo della propria pancia.</p>

<p>Io crollo a terra corpo e gambe in convulsione
di allegria. Del Crema bestemmia, sbuffa, si arrabbia,
non può ripigliare il suo discorso.</p>

<p>Entra nella sala una folla di donne politiche. Acclamazione,
vocio. Perchè mai son tutte brutte le
donne che frequentano le assemblee? Tutte tragicamente
incoricabili, tenaci consigliere di castità.</p>

<p>La loro eloquenza ha lo sviluppo epidemico del<span class="pagenum"><a name="Page_169" id="Page_169">[169]</a></span>
colera e della peste. Una donna stridula impreca
contro le signore disfattiste e germanofile ma è
subito interrotta da un uragano di altre voci stridule
e mani fragili unghiute. Cento colli allungati
di galline per raggiungere una mano alta piena di
grano:</p>

<p>&mdash;Fuori i nomi! fuori i nomi! fuori i nomi!</p>

<p>Pollaio esasperato dalla mancanza di galli... I
galli imboscati non sono galli.</p>

<p>Torno al fronte pensando senza rancore che gli
imboscati sono utili non fosse altro per dar risalto
alla bellezza dei combattenti.</p>

<p>Nella tradotta m&rsquo;addormentai al ritmo di questa
canzone che dei fanti in un compartimento vicino
trascinavano con voce di sonno alcoolizzato:</p>

<div class="poem"><div class="stanza">
<span class="i0">Non hai tu un deputato?<br /></span>
<span class="i0">Un parente cornuto<br /></span>
<span class="i0">che ti venga in aiuto?<br /></span>
<span class="i0">Non hai tu un ministro<br /></span>
<span class="i0">o qualche altro ruffiano<br /></span>
<span class="i0">che ti stenda la mano,<br /></span>
<span class="i0">per levarti dal freddo<br /></span>
<span class="i0">dal rischio e dal gel?<br /></span>
<span class="i0">Se tu sapessi<br /></span>
<span class="i0">quanti imboscati<br /></span>
<span class="i0">dormono laggiù<br /></span>
<span class="i0">di certo la trincea<br /></span>
<span class="i0">lasceresti<br /></span>
<span class="i0">pel bosco anche tu!<br /></span>
<span class="pagenum"><a name="Page_170" id="Page_170">[170]</a></span></div></div>




<h2><a name="XV" id="XV"></a>XV.<br /><br />

CAVALLERIA MEDIOEVALE<br />
E BLINDATE FUTURISTE</h2>


<p>Il ritmo del treno non riesce a uguagliare in celerità
il battito del desiderio che l&rsquo;idea dell&rsquo;offensiva
suscita in me. Che cosa si aspetta? Sento il
momento venuto. L&rsquo;ora tipica, unica col suo nodo
di forze favorevoli penderà fra poco sul nostro
capo. Gli eserciti francesi e inglesi al comando
di Foch attaccano violentemente la Germania che
cede, poco, ma cede. Il morale delle nostre truppe
è forte, sereno, consolidato dalla grande vittoria
del 15 giugno e dall&rsquo;enorme propaganda, metodica,
accanita. Bisogna dunque sferrare l&rsquo;offensiva
finale.</p>

<p>Non curandomi dei miei vicini di compartimento
io mi tasto il petto, le cosce, le gambe come si palpa
una granata prima di introdurla nel cannone. Mi
sento bene. Non temo il lieve dolore al ginocchio
sinistro che ogni autunno si ricorda di Plava.</p>

<p>Ferito da una grossa scheggia all&rsquo;inguine, caduto
sotto il pietrame e i sacchi a terra della batteria
sfasciata, mi rialzai con la faccia bruciata e calandomi
i calzoni inzuppati di sangue ammirai lo stra<span class="pagenum"><a name="Page_171" id="Page_171">[171]</a></span>ordinario
viola della mia coscia e del mio ginocchio
pesto. Ora sono risanati.</p>

<p>Nella fattoria di Barchessa trovo i miei compagni
a tavola sotto la lampada pacifica, che mangiano
discutendo questioni di servizio e di faticosissime
manovre con la cavalleria.</p>

<p>A tavola con noi un simpatico ufficiale di cavalleria:
Franci di Pietralunga, raffinato, coraggioso
ma sempre velato da una melanconia inspiegabile.</p>

<p>Io tento di concludere la discussione:</p>

<p>&mdash;E&rsquo; assurdo volere accordare il medio-evo
della cavalleria col futurismo delle blindate! Salvo
rari momenti la cavalleria è stata sempre fuori
di posto in questa guerra. Assurdo l&rsquo;impiego strategico
per divisioni! Duemila cavalli offrono un
bersaglio enorme. Se domani avremo da inseguire
il nemico basterà un solo suo cannone ben
puntato per fermare qualsiasi massa di cavalleria
nostra. La cavalleria non può come la fanteria
camminare ai fianchi della strada o nascondersi
dietro gli argini o nei fossi. Un cavaliere è facilmente
individualizzabile su una strada. Se poi il
nemico è in rotta completa senza neppure un <a name="tn171" id="tn171"></a><ins class="correction" title="Testo originale: cannome">cannone</ins>
per proteggere la sua fuga, si presenta il problema
della velocità dei cavalli che naturalmente
è mediocre a meno di ammazzarli la sera del primo
inseguimento.</p>

<p>&mdash;La cavalleria, interrompe Raby, è stata nei
due primi anni di guerra un bosco elegante. Come
cavalleria, bene inteso, poichè appiedata diede in<span class="pagenum"><a name="Page_172" id="Page_172">[172]</a></span>numerevoli
eroi a Monfalcone e sull&rsquo;Isonzo nel
corpo dei bombardieri e in quello dei mitraglieri.</p>

<p>Franci scattò:</p>

<p>&mdash;Dimenticate le nostre gloriose cariche suicide
in retroguardia dopo Caporetto.</p>

<p>&mdash;Le ho viste con questi occhi e non le dimentico,
disse Raby. Ho visto eroismi sublimi, ma
vani. Una sola delle mie blindate dal Tagliamento
al Piave serviva più che 4 o 5 squadroni.</p>

<p>&mdash;Credi, caro Franci, dico io, le macchine di
guerra, cannoni a tiro rapido, mitragliatrici, areoplani
e auto-blindate hanno reso assurdo il Don
Chisciottismo della cavalleria. E&rsquo; il passatismo che
si difende. Non vuole morire, ma deve morire.
Questa guerra ha esautorato il fucile, immaginiamoci
se non esautora il cavallo. Il cavallo è un
milionario, nato gran signore per non fare niente.
L&rsquo;altro giorno c&rsquo;erano lì nei prati 250 cavalli. Bisognava
vedere che bersaglio per l&rsquo;artiglieria! Ora
vedi, caro Franci, i comandi supremi della cavalleria
italiana che erano tutti più o meno dei germanofili,
sicuri che la loro cara Germania conservatrice
e militarista avrebbe certamente vinto,
sono oggi agitati, sbalorditi dalla piega degli <a name="tn172" id="tn172"></a><ins class="correction" title="Testo originale: avvementi">avvenimenti</ins>.
Vedendo crollare la Germania sognano archi
di trionfo per il ritorno dell&rsquo;esercito e vogliono
ad ogni costo coprirsi di qualche prestigio.</p>

<p>Non disprezzano più le macchine veloci. Molti
sono felici di pedalare. Gli squadroni sono pieni
di biciclette e motociclette. Gli speroni si impi<span class="pagenum"><a name="Page_173" id="Page_173">[173]</a></span>gliano
nei raggi di bicicletta, poco importa. Ora
vogliono arrampicarsi sulle nostre auto-blindate.
Hanno incorporato nella divisione di cavalleria
biciclette, motociclette e auto-blindate. Ci metterebbero
sopra, se potessero, soltanto ufficiali di
cavalleria. Lascerebbero volentieri i cavalli nei
depositi purchè si dica che la divisione di cavalleria
ha forzato, sfondato, inseguito, accerchiato il
nemico. Dimenticano che ciò non è facile senza
ruote, stantuffi, pneumatici e benzina. Mi dispiace,
caro Franci, di dichiararti che il bel cavaliere elegante
e romantico non ha più ragione d&rsquo;essere fuori
degli album delle signorine. Finite le lance con
banderuola blu! Oggi ci vogliono le nostre mitraglianti
auto-blindate in velocità. Se lo Stato Maggiore
italiano avesse avuto al principio della guerra
questo senso pratico di adattamento agli uomini
e alle cose e si fosse liberato dal concetto teutonico
stupidamente importato con relativa meccanizzazione
di tutti gli organi, avremmo forse evitato
Caporetto. Ne risultò una continua falsa valutazione
della responsabilità e un assurdo particolarismo
burocratico. Tutto si riduceva a queste frasi
lanciate da comando a comando:</p>

<p><i>«Non mi faccia difficoltà&mdash;Si arrangi&mdash;Ricevuto
l&rsquo;ordine aspettare il contrordine&mdash;Dare assicurazione».</i></p>

<p>Nulla di più assurdo della concezione aprioristica
professionale, tedesca, secondo la quale il
nemico deve prendere una tale o tal&rsquo;altra decisione<span class="pagenum"><a name="Page_174" id="Page_174">[174]</a></span>
solo perchè questa si presenta come la più logica.
Questa concezione elimina l&rsquo;enorme valore guerresco
dello spirito creatore. In una razza come la
nostra, carica d&rsquo;individui geniali, ingabbiare così
burocraticamente lo spirito improvvisatore è stato
un delitto. Abbiamo inoltre disprezzato per molto
tempo il fattore umano nelle truppe logorando
così, avvilendo, e anemizzando i reparti. La Germania
ci aveva regalato la stupida teoria delle formazioni
ammassate che conducono ad attacchi
frontali con forze sempre insufficenti, urti ripetuti
digradanti per intensità e senza veri effetti.</p>

<p>La battaglia moderna invece si riduce quasi
sempre a una lotta sui fianchi. Vince colui che
dispone di una riserva potente, pronta, non nelle
lontane retrovie dietro il fronte, ma nelle retrovie
immediate di una delle due ali. Questa riserva non
deve esservi condotta nel momento grave della
battaglia, ma molto tempo prima. Lo Stato Maggiore
tedesco nella battaglia della Marna, settembre
1914, non ragionò così e fu sconfitto. Il centro
del fronte ha pure bisogno di riserve, ma la massa
delle riserve non deve mai essere disposta dietro
il centro fintantochè esiste una possibilità di accerchiamento.
In settembre-ottobre 1914 in Fiandra
l&rsquo;esercito tedesco tentò di avviluppare l&rsquo;esercito
francese. Questo comprendendo il pericolo
allungò il suo fronte. L&rsquo;esercito tedesco allungò
ancora di più il suo, e la doppia corsa per avvilupparsi
l&rsquo;un l&rsquo;altro il fianco finì al mare.<span class="pagenum"><a name="Page_175" id="Page_175">[175]</a></span></p>

<p>Questi concetti in parte anteriori alla guerra
hanno assunto un valore speciale data la possibilità
attuale di velocizzare il trasporto di truppe, il vettovagliamento,
e il munizionamento.</p>

<p>Nella guerra futura però non si potranno equipaggiare
milioni di uomini. Vi saranno piccoli
eserciti di 100 mila uomini agguerriti e scelti, in
azione dinamica davanti alla nazione che tutta
lavorerà a produrre per loro.</p>

<p>Questi piccoli eserciti saranno costituiti di truppe
celeri e specialmente di artiglieria d&rsquo;assalto cioè
tanks terrestri e tanks anfibie che colla solita striscia
scabra o ventre di bruco supereranno boschi,
colline, fiumi sorprendendo il nemico. Vi saranno
inoltre areoplani-fantasmi carichi di bombe e senza
piloti, guidati a distanza da un areoplano pastore.
Areoplani fantasmi senza piloti che scoppieranno
con le loro bombe, diretti anche da terra con una
tastiera elettrica. Avremo dei siluranti aerei. Avremo
un giorno la guerra elettrica.</p>

<p>Grideremo allora: «Finiamola coi vecchi esplosivi!
Noi non sappiamo che fare, ormai, della ribellione
dei gas imprigionati che sussultano rabbiosamente
sotto i pesanti ginocchi dell&rsquo;atmosfera!»</p>

<p>Vedo in sogno, sul confine di due popoli avanzarsi,
dalle due parti, rotolando sui binari le enormi
macchine pneumatiche&mdash;elefanti d&rsquo;acciaio irti
di proboscidi scintillanti puntate sul nemico.</p>

<p>Quei mostri bevitori d&rsquo;aria sono guidati facil<span class="pagenum"><a name="Page_176" id="Page_176">[176]</a></span>mente
da macchinisti appollaiati su in alto, come
<i>cornacs</i>, nelle loro cabine tutte a vetri. Le loro piccole
figure sono arrotondate da una specie di scafandro
che serve loro a fabbricare tutto l&rsquo;ossigeno
necessario per la respirazione.</p>

<p>La potenzialità elettrica cosciente e raffinata di
quegli uomini, sa utilizzare l&rsquo;amicizia e la forza
dei temporali, per vincere la stanchezza e il sonno.</p>

<p>Ad un tratto il più agile dei due eserciti ha bruscamente
rarefatta l&rsquo;atmosfera del suo avversario
mediante la violenta aspirazione delle sue mille
macchine pneumatiche.</p>

<p>Queste filano via, subito dopo, a destra e a sinistra,
sui loro binari, per lasciar posto a delle
locomotive armate di batterie elettriche. Eccole
puntate come cannoni verso il confine. Degli uomini,
ossia dei domatori di forze primordiali, regolano
il tiro di quelle batterie che lanciano fra le
dighe di un nuovo cielo irrespirabile e vuotato d&rsquo;ogni
materia, grandi grovigli di fulmini irritati.</p>

<p>Li vedete voltolarsi nell&rsquo;azzurro, codesti nodi
convulsivi di serpenti tonanti? Strangolano gli innumerevoli
fumaiuoli branditi delle città operaie;
infrangono le mascelle aperte dei porti; schiaffeggiano
le cime bianche delle montagne, e spazzano
il mare color di bile, il mare urlante, che s&rsquo;incava
e si rizza follemente per atterrare le città marittime.
Venti esplosioni elettriche nel cielo, smisurato
tubo di vetro pneumaticamente vuoto, hanno riassunti
gli spasimi coraggiosi di due popoli rivali,<span class="pagenum"><a name="Page_177" id="Page_177">[177]</a></span>
coll&rsquo;ampiezza e lo splendore delle formidabili scariche
elettriche interplanetari.&mdash;</p>

<p>Il mio sogno di guerra suscitò un uragano di
applausi. Intervenne pacatamente Raby:</p>

<p>&mdash;Oggi la nostra cavalleria medioevale può avere
un impiego tattico. Ad ogni corpo d&rsquo;armata uno
squadrone per il servizio di arginamento nelle retrovie
e per impedire alla fanteria di cedere. La
cavalleria può servire, data la forza di coesione disciplinata
che la caratterizza. Credo anche a dei
colpi di mano isolati con plotoni lanciati che appiedandosi
combattono coi ciclisti. I plotoni di cavalleria
sono adatti al collegamento dei corpi d&rsquo;armata.
Nella fitta rete stradale rotta da canali e fossi
del Veneto una divisione di cavalleria in massa
diventa un elegante suicidio.</p>

<p>&mdash;D&rsquo;altronde, concludo io, nulla di più assurdo
che polemizzare contro la cavalleria oggi. E&rsquo; tardi
per perfezionare. L&rsquo;offensiva è ormai cotta a puntino,
bisogna servirla in tavola. Sono convinto che
è imminente.</p>

<p>&mdash;Macchè, macchè! gridano tutti, sei un illuso.
Preparati a rimanere tutto l&rsquo;inverno in questa
palude.</p>

<p>&mdash;Scommetto ciò che volete... scommetto con te
Raby che il 27 ottobre prossimo, anniversario di
Caporetto, noi sferreremo una offensiva generale,
formidabile. Sarà decisiva e vittoriosa. In novembre
la guerra è finita.</p>

<p>Grida, fischi, schiamazzo.<span class="pagenum"><a name="Page_178" id="Page_178">[178]</a></span></p>

<p>&mdash;Scommetto una succolenta cena con donne
eleganti al Cova di Milano.</p>

<p>&mdash;Accetto! risponde il capitano Raby, mi preparo
alla tua bella cena con digiuno e castità.</p>

<p>Volpe si avvicina e sotto voce:</p>

<p>&mdash;Forse hai ragione. Mando subito un telegramma
al mio agente di cambio a Genova. E&rsquo; il
momento di comprare.</p>

<p>L&rsquo;indomani sera ero invitato a pranzo dal generale
Filippini comandante la prima divisione di
cavalleria. Speravo di apprendere qualcosa di preciso,
ma in realtà ero già convinto da una voce intima
che non ammetteva discussione.</p>

<p>A tavola sono seduto in faccia al generale Grazioli
comandante il corpo d&rsquo;armata d&rsquo;assalto. Ha
sul petto un giardino multicolore di medaglie. Alto,
elegante, viso lungo intelligente addolcito come da
una sensualità soddisfatta, bell&rsquo;uomo quarantenne
d&rsquo;aspetto giovanile.</p>

<p>Parlo a Grazioli degli arditi, esponendogli le
loro inquietudini, la loro aspirazione sempre contrariata
verso dei privilegi ai quali essi hanno diritto.
Morale altissimo. Ma soffrono di non essere
nettamente distinti dalla fanteria. Vogliono
una disciplina elastica, un riposo assoluto quando
sono nelle retrovie. Rifiutano le marce, le esercitazioni
quotidiane e le corvées. Esigono di essere
portati in autocarro sulla linea del fuoco. Concludo:</p>

<p>&mdash;Sono dei cavalli da corsa, che non vogliono<span class="pagenum"><a name="Page_179" id="Page_179">[179]</a></span>
prepararsi alla corsa fra le stanghe di una carrozzella.</p>

<p>Il generale Grazioli e il generale Filippini sorridono,
e con tono militare mi espongono la loro
volontà di disciplinare ad ogni costo gli arditi.</p>

<p>&mdash;Pensate, mi dice Grazioli, 200 arditi di Reggio
Emilia sbandati dopo Caporetto, venuti dagli
ospedali hanno lanciato alcuni mesi fa delle bombe
in una stazione e l&rsquo;hanno saccheggiata. Sentendosi
troppo pigiati sul treno che li portava si sono
arrampicati sul tetto dei vagoni. Viaggiarono così
50 Km. Si dovette fermare il treno prima di un
tunnel per non massacrarli. Io credo che gli arditi
vanno trattati come fanteria scelta. Tanto più che
molti degli arditi attuali non sono mai stati al fuoco!
Disciplina, disciplina, questa è la migliore garanzia
del loro massimo rendimento nella offensiva
futura.</p>

<p>&mdash;Quando, generale?</p>

<p>&mdash;Diaz è tornato da Parigi, dice Grazioli, senza
avere ottenuto i 300 mila americani richiesti.
Clemenceau Foch e Loyd George hanno risposto
che per ora non era il caso d&rsquo;impegnare nuove
forze sul fronte italiano. Noi non abbiamo molti
uomini, oggi. Il ministero d&rsquo;altra parte esita a decretare
l&rsquo;operazione obbligatoria per gli erniosi,
che ci darebbe cento mila uomini di più in un
mese. La Francia à ottenuto così 350.000 uomini!</p>

<p>&mdash;Eppure, generale, questo è il momento di attaccare
l&rsquo;Austria.<span class="pagenum"><a name="Page_180" id="Page_180">[180]</a></span></p>

<p>&mdash;Vede, risponde Grazioli, se si potesse essere
sicuri che la guerra finisse prima dell&rsquo;inverno,
noi potremmo impegnare tutto il nostro esercito
in una offensiva finale conservando come riserva
la sola classe del &rsquo;900. Cioè giuocare tutte
le nostre carte. Ma se la guerra dovesse durare
come è probabile, ancora un paio d&rsquo;anni, la partita
si convertirebbe in un fallimento.</p>

<p>&mdash;Ma, generale, chi non risica, non rosica!</p>

<p>Tornando alla fattoria di Barchessa, sono più
che mai convinto che sferreranno la grande offensiva
il 27 ottobre. Penso che dei generali di alto
valore, come Grazioli, sono purtroppo isolati e
resi insensibili da ciò che chiamo guerrismo o
mestiere della guerra. Monotona abitudine del
fronte da tenere senza colpi audaci, senza carte
giuocate, nella speranza che la guerra finisca lentamente
da sè. La guerra, invece, è l&rsquo;unica cosa
al mondo che non ammetta l&rsquo;abitudine. Bisogna
giocarla. Chi vince vince, chi perde perde, e buona
notte, non ne parliamo più!<span class="pagenum"><a name="Page_181" id="Page_181">[181]</a></span></p>




<h2><a name="XVI" id="XVI"></a>XVI.<br /><br />

LE VILLE NOSTALGICHE</h2>


<p>Sulla strada Ferrara - Padova le nostalgiche
ville venete nascondono la faccia nel fresco dei
loro parchi tenebrosi voltando la schiena impaurita
alla furente trepidante azzannante velocità degli
automobili di guerra.</p>

<p>La villa De-Concilis ha tutte le eleganze settecentesche
in questo atteggiamento tremante di bella
coricata, un po&rsquo; sotto la strada, con la faccia
tuffata nella tenerezza avviluppante del suo giardino
intenso, pieno di passioni verdi-rossastre
violacee che l&rsquo;autunno punge di acredini tragiche.
Teme nella schiena il rombo precipitoso e i blocchi
sconquassati del rumore e i rotolanti globi del
polverone solare.</p>

<p>Un brivido passa sull&rsquo;acqua patetica delle vasche
cosparsa di foglie che sembrano le bucce di molli
cuori femminili trascinati via pei piccoli canali dalla
corrente delle lagrime. Brividi, sospiri, febbrili
contatti di foglie come di mani leggere in amore...
Ma non è la solita brezza che anima il bosco sentimentale.
L&rsquo;atmosfera è turbata. Il silenzio non sa
dove rifugiarsi poichè tremendi scossoni d&rsquo;aria valangano
giù dalla strada.<span class="pagenum"><a name="Page_182" id="Page_182">[182]</a></span></p>

<p>Sono, per un giorno, ospite della marchesa De Concilis
buona e indulgente amica della mia amica
Maria Baldini. Questa abita con suo marito in
una villa vicina e verrà fra poco.</p>

<p>L&rsquo;aspettiamo in giardino. La marchesa De Concilis
elegantemente vestita di nero, seducente col
suo languore carnoso e le sue curve delicate che
non guastano la linea generale. Corto-vestita, nella
sedia a dondolo, mostra per indolenza il polpaccio
tornito che dalla caviglia affusolata e spiritosa
sale sensualizzandosi con promesse-offerte di morbide-sode
cosce affettuose. Intuisco e fiuto la forza
sana del dorso quasi groppa di bella fattrice resistente.</p>

<p>Il viso pallido, d&rsquo;un pallore giovane ma intriso
di piacere. Gli occhi neri un po&rsquo; grossi di bel gatto
angora che finge di sognare pur sorvegliando
il canestro dei pesci. Deve essere ghiotta, tutta consacrata
ai piaceri della tavola dopo una rinunzia
semi-forzata quasi totale agli adulterii aspri turbolenti
che bruciano. Il corpo s&rsquo;appesantisce. Forse
lo stomaco è un po&rsquo; stanco d&rsquo;avere goduto tanti
pranzi saporosi.</p>

<p>Ora, dopo la lauta colazione, la bellezza della
marchesa è più languida.</p>

<p>Il viso vorrebbe disfarsi nella pace buia fresca
del sonno.</p>

<p>Le guance di pesca succosa prendono nel sorriso
accogliente ombre sfumate di placido ardore. Il
sorriso si scioglie in tenerezza digestiva distratta<span class="pagenum"><a name="Page_183" id="Page_183">[183]</a></span>mente
erotica e materna. Ha il braccio sinistro abbandonato
sui fianchi di sua figlia Gisella dodicenne,
vivo ritratto suo più colorito, più ardente
con languori irrequieti. Quella fresca miniatura
lega la figura della marchesa al corpo del marchese
De Concilis che continua virilmente le curve
della moglie nelle sue guance un po&rsquo; flosce di seduttore
maturo sensuale pigro e raffinato. Il marchese
musicista mi parla d&rsquo;una sua opera inedita,
che darebbe se fosse energico, se non ci fosse la
guerra, e se il bosco non avesse tante ombre snervanti.</p>

<p>Con le mani irrequiete la piccola Gisella abbottona
e sbottona la fondina del mio revolver voltando
i grandi occhi neri indagatori verso la strada
ad ogni urlo di automobile che s&rsquo;avvicina prima
flautato quiii, quiii, quiiiiii implorante, esasperato
demente... Eccolo. Eccolo. La macchina rapida
invoca minaccia esige un varco, un varco ad
ogni costo, presto; perchè il delirante spasimo
della velocità guerresca non sia rallentato...</p>

<p>Con arrogante slancio danze baldanze da spaccamonti
viene una seconda automobile. Tremano
le foglie. Rompe l&rsquo;aria una terza macchina. Petulante
schiamazzare di fischi. Passano così, incalzandosi
infilzandosi forse laggiù, 6 automobili
diaboliche spazzole sulla stoffa della polvere arroventata.
Il parco assalito geme e Gisella trema:</p>

<p>&mdash;Mi porti con lei in blindata. Sa, non ho
paura.<span class="pagenum"><a name="Page_184" id="Page_184">[184]</a></span></p>

<p>&mdash;Povera piccola, mormora sonnecchiando la
mamma; non ha più i suoi amici per giuocare.
Ormai è grandicella, disprezza le bambole e si
fa far la corte dagli ufficiali... Ma è piena di saggezza.
Fa da sè il suo letto ogni mattina. Sa, Signor
Marinetti, non abbiamo più quella brava cameriera.
Siamo privi d&rsquo;ogni comodità: niente
burro e niente zucchero...</p>

<p>&mdash;Io non mi curo del burro, interrompe Gisella,
nè dello zucchero! Voglio andare in blindata,
alla battaglia, con Lei. Mi porti in blindata.</p>

<p>Sento che la tragedia del burro e dello zucchero
opprime l&rsquo;anima zuccherina e burrosa di tante belle
dame veneziane come la marchesa De Concilis costretta
a consumare ora tutte le riserve d&rsquo;adipe nutritissimo
delle floride braccia mammelle e cosce.</p>

<p>Il marchese si allontana con Gisella. Subito la
Marchesa si sveglia per interrogarmi sulla nostra
amica Maria che ritarda.</p>

<p>&mdash;Strana, la vostra passione! Maria è intelligente,
anzi geniale, adorabile. Ma quel suo neutralismo
è assurdo. Non capisco come possiate andare
d&rsquo;accordo voi due...</p>

<p>&mdash;Non è neutralista Maria!... Ma ama di contraddirmi,
bizzarria e capricci... E&rsquo; anche influenzata
da quello stupido marito odioso pedante vero
professore di tedesco.</p>

<p>&mdash;Alle tre, mi mormora la marchesa, noi andiamo
in automobile a Padova. Parte con me an<span class="pagenum"><a name="Page_185" id="Page_185">[185]</a></span>che
Gisella. Resterete solo con Maria tutto il pomeriggio.
Sono o non sono una buona amica?</p>

<p>&mdash;Una amica eccezionale, unica! Vorrei ricambiarvi
il favore. Non avete bisogno d&rsquo;un confidente
segreto?</p>

<p>&mdash;Oh no! sospira la marchesa abbandonandosi
sulla sedia a dondolo. Per me, ogni poesia è finita.</p>

<p>La sua anima è già ripresa dall&rsquo;incubo doloroso:
zucchero, burro, burro, zucchero!</p>

<p>&mdash;Ecco Maria!</p>

<p>Saluti, baci, abbracci, chiaccherio.</p>

<p>&mdash;Ti lascio con Marinetti. Noi andiamo a Padova,
torneremo presto.</p>

<p>Rimango solo con la mia amica ansante, febbrile.
Ha dovuto fare in fretta, inventare mille bugie
per liberarsi dal pedantissimo e professorale marito
e dai suoi lunghi piagnistei sulla guerra. Maria
Baldini è un bel tipo di falsa magra milanese fine
nervosa pungente e smorfiosa. Viso asciutto, occhi
azzurri vivissimi. Ma i fianchi rivelano una mollezza
passionale e la bocca una praticità volitiva.</p>

<p>La villa è assolutamente deserta. Il giardiniere
è in fondo al bosco. Nella camera da letto della
marchesa, colla mia disinvoltura di guerra io abbraccio
e svesto Maria.</p>

<p>E&rsquo; convulsa di desiderio, scossa da brividi felici,
allegrissima, pur dichiarandomi insistentemente
che è stanca di vivere.</p>

<p>&mdash;Credimi, credimi, sono stanca, stanca! (poi
tra due baci lunghi avviticchiati). Neanche il mio
piccolo Adolfo adorato mi attacca alla vita!... Tu<span class="pagenum"><a name="Page_186" id="Page_186">[186]</a></span>
solo, tu solo dài un sapore alla vita! Ma la vita
con mio marito è insopportabile. Figurati, è diventato
ardente, ora! Che orrore! Una volta almeno
passava le giornate al Pedrocchi coi suoi amici
germanofili... Sai, tutti contro la guerra quei professori!...
Anch&rsquo;io sono contro la guerra. Se non
ci fosse la guerra saresti sempre con me a Padova.
Invece, ora mi devo sorbire mio marito! Gliene
faccio di tutti i colori. Certamente il mio contegno
deve esasperarlo. Scenate terribili. E&rsquo; così pesante,
minuzioso, meschino! Osservazioni miserabili
su ogni cosa! E avaro, avaro, sino alla pazzia.
Noi stiamo bene, lo sai. Ebbene, se la piglia colla
guerra e mi rifiuta tutto. Bisogna che io gli dica:
«Ma guarda il tuo vestito. Un professore non deve
avere le scarpe rotte. Quando ti decidi a comprarne
un paio? Risponde che costano caro. Poi fa le
smorfie amorose. Dio, che schifo! Quando non
posso proprio rifiutarmi gli dico: «Spicciati!»
Oppure: «Dal momento che la cosa mi annoia
voglio essere pagata per le mie prestazioni. Ti
faccio un prezzo ridotto: 500 lire».</p>

<p>Maria ride, si agita, coricata sul letto, gesticola
colle belle gambe nude tornite che lancia freneticamente
da tutte le parti. E&rsquo; un temperamento isterico
di bambina viziata, tutta bizzarrie, capricci,
scatti nervosi incomprensibili e assurdità assolutamente
pazze. Mi dice:</p>

<p>&mdash;Ti ho scritto ieri una lunga lettera, per finire
tutto fra noi.<span class="pagenum"><a name="Page_187" id="Page_187">[187]</a></span></p>

<p>&mdash;Perchè?... Non capisco.</p>

<p>&mdash;Ho stracciato la lettera; non pensarci...
Quando mio marito non sa cosa fare mi parla male
del futurismo. Non sa nulla, ma ti odia. Crede che
ci sia un semplice flirt fra di noi. Cioè, non vuole
sapere. Ha il terrore di sapere. Scherza ironicamente
su me e su te. Che pachiderma! Talvolta
mi guarda negli occhi, paurosamente. Forse vede
spuntare nel mio sguardo la possibilità d&rsquo;una confessione
e cambia discorso! Sa che sono capace
di questi colpi di testa. L&rsquo;altra mattina disapprovava
la scelta del collegio per Adolfo. Lo trova
costoso. In realtà è un collegio per bambini snob,
con dei sistemi di educazione troppo chic, un collegio
come direi puf puf... puf. Insisteva. Mi sono
seccata, gli sono saltata addosso e craac colle due
mani gli ho graffiato le guance. Tutto insanguinato!
ah! ah! ah! Che ridere! Lui, il professore,
così preoccupato della sua pelle. Subito panni freddi,
compresse gelate!... Dopo le mie sfuriate però
si calma, non mi secca più. E&rsquo; un uomo lento, ha
bisogno di essere trattato male... Anche tu hai bisogno
di essere trattato male. Se ti dicessi per
esempio che io desidero la sconfitta dell&rsquo;Italia cosa
mi faresti?</p>

<p>Io la prendo, la stringo, la bacio, la stritolo. Implora
pietà. Si abbandona all&rsquo;amplesso e mi grida
nello spasimo!</p>

<p>&mdash;Caro! Caro! Sarò buona! Sarò docile! Farò
tutto quello che vuoi! Ho scherzato. Penso tutto<span class="pagenum"><a name="Page_188" id="Page_188">[188]</a></span>
ciò che vuoi. Amore! Amore!.... Amore! Viva la
Guerra! Viva la guerraaa! Viva la guerraaaa!...</p>

<p>Quell&rsquo;ora d&rsquo;amore è stata così assorbente e intensa
che non ci siamo accorti dell&rsquo;uragano.</p>

<p>Fuori con Maria Baldini godo il crepuscolo limpido
gioioso sulla campagna fresca e soddisfatta.
Ogni verde di pianta e d&rsquo;erba ha il suo tono preciso.
A sinistra le voluttà dilatate brillanti dei giardini
sotto le manate di viola porpora e d&rsquo;oro che
l&rsquo;autunno il vento e il sole al tramonto rimescolano
buffamente. A destra il canale Battaglia con un ritmo
lento d&rsquo;acqua verde ammonisce ironicamente la
veemenza delle automobili militari e degli autocarri
che si incrociano sulla strada come vampe di
grossi calibri. Con ritmo lento il canale Battaglia
ci accompagna sino al ponte. Un carabiniere. Tre
carabinieri. Altri carabinieri qua e là vigilano quella
villa dove abita il generale Diaz. La placida Villa
Bondi dell&rsquo;Orologio, facciata a colonnine, architettura
piena di grazia e moine, parco folto e invitante
all&rsquo;amore, contiene il pensiero ordinato della nostra
guerra mentre il canale Battaglia ha il ritmo
sicuro della Nazione e la strada scaglia automobili,
autocarri e motociclette verso il ponte, sotto un
Caproni maestoso inghirlandato dal volo capriccioso
di tre caccia.</p>

<p>Sento l&rsquo;offensiva prossima. In Albania e in Macedonia
gli Austriaci avevano 4 divisioni contro 2
e mezza dell&rsquo;Intesa. Ora ne hanno 6 poichè ne
hanno ritirato 2 dalla Romania. Non potendo fa<span class="pagenum"><a name="Page_189" id="Page_189">[189]</a></span>cilmente
fermarsi sulla linea di Nisch gli austriaci
debbono formare una linea salda sul Danubio.
Questa linea esige 20 divisioni per lo meno.</p>

<p>Stanno racimolandone 6 in Ucraina e ne ritirano
8 dal fronte Italiano. Fra pochi giorni vi saranno
dunque circa 50 divisioni Austriache contro le nostre
50 divisioni.<span class="pagenum"><a name="Page_190" id="Page_190">[190]</a></span></p>




<h2><a name="XVII" id="XVII"></a>XVII.<br /><br />

DUELLO FRA CAVIGLIA E LA PIOGGIA</h2>


<p>&mdash;Su, Ghiandusso, non fare l&rsquo;imbecille. Sei
ubriaco da far schifo. Non ho bisogno di te in
questo momento; farò io.</p>

<p>Ghiandusso si allontana barcollando, col sergente
Locatelli. Hanno bevuto in due un&rsquo;intera bottiglia
di grappa rubata alla padrona della fattoria.
La certezza dell&rsquo;offensiva, la speranza di rivedere
la sua bella terra friulana hanno sconvolto dalla
gioia Ghiandusso. Ho dovuto fare la mia cassetta
da me ed ora sto disponendo con cura i petardi
nell&rsquo;interno della mia 74, illuminato di luce elettrica.</p>

<p>Massimo ordine e massima comodità. Tutti i
nastri di cartucce lucenti e precisi. Tutte le pistole
di riserva per gli uomini e per me. Tutti i petardi.
Passato il Piave, ci lanceremo alla punta estrema
dell&rsquo;esercito col pericolo di essere accerchiati e di
cadere in imboscate. Se le mitragliatrici si incepperanno
ce la caveremo coi petardi. Siano molti e
tutti a posto. Ho concesso poco spazio al vestiario
e alle vettovaglie. Non avremo tempo di cambiarci
e le nostre bocche si arrangeranno alla meglio.
Poche scatole di marmellata, ecco tutto. L&rsquo;interno<span class="pagenum"><a name="Page_191" id="Page_191">[191]</a></span>
della mia blindata 74 mi appare lucente, ricco di
riflessi dorati, modernissimo come l&rsquo;interno d&rsquo;una
alcova per piaceri sani, giocondi e felici. Alcova
d&rsquo;acciaio per grandi amori futuristi.</p>

<p>Alba augurale del 15 ottobre. Partiamo dalla fattoria
Barchessa. La nostra colonna di blindate e
autocarri si ferma a Dolo. Locatelli calmo dorme
in fondo dietro di me. Ghiandusso chiacchiera come
una grondaia. Il vino e i liquori gli fanno male.
Ha un piccolo viso raggomitolato, verdastro e gli
occhi tristi.</p>

<p>Piove. Il cielo è una lugubre inondazione nella
quale sembrano beccheggiare i barconi che passano
alti sui vagoni interminabilmente. Un motociclista
arriva con scoppi, balzi e scia schizzante.
Si ferma per domandare la strada. Col suo gabbano
grondante, sembra un palombaro. Dice:</p>

<p>&mdash;A Milano i neutralisti e i preti hanno cercato
di fare la rivoluzione con un allarme di campane
in piena notte annunciando l&rsquo;armistizio e la pace.
Speravano di salvare l&rsquo;Austria. Non la salveranno.
Ora tutto è a posto. A Mestre ci sono 86 milioni di
cartucce per fucili e mitragliatrici.</p>

<p>Alle 5 del mattino sotto la pioggia torrenziale,
alt a Sanbuchè. Secondo alt a Zero Bianco. Ripartiamo
colla brigata Lupi di Toscana. Gli ufficiali
raccontano: «Uno dei nostri soldati fu fatto prigioniero
dagli austriaci. Cinque giorni dopo abbiamo
visto arrivar giù sul Brenta una zattera con sopra
un cadavere: era il prigioniero inchiodato. In<span class="pagenum"><a name="Page_192" id="Page_192">[192]</a></span>chiodato
vivo, lo si capiva, poichè la faccia aveva
le contrazioni tipiche degli annegati. Sul ventre
una tela portava scritte queste parole: «<i>Vi rendiamo
il vostro lupo</i>». E gli ufficiali concludono
salutandoci: «Quelle vigliacche carogne la pagheranno!».</p>

<p>E vanno coi loro fanti che ridono sotto la pioggia.
Il nostro fante è affiatato colla pioggia, glorioso
impasto di grigio-verde bagnato bestemmie cicche,
peli di barba, pidocchi, capelli polverosi, sguardi
di buon cane, risata furba, verruche, sudore, fango,
l&rsquo;innamorata e piccirilli, signor tenente, l&rsquo;ultima
m&rsquo;è nata... tengo la fotografia... e la pagnotta.</p>

<p>Filiamo avanti coi bersaglieri ciclisti. Sembrano
scolari in vacanza, benchè pedalino in ordine perfetto.
Correndo nella penombra dei villaggi chiudono
fra due file di ruote veloci polli, anatre,
oche. Il ciclista in testa le arrota, quello che segue
si china e con la mano destra pesca la preda
morta. Se il secondo non l&rsquo;acchiappa, il terzo, il
quarto, sempre con gesto distratto, ma rapidamente,
la ghermisce e via, via così, con polli, anatre e
oche che spariscono nel tascapane.</p>

<p>Il 24 ottobre arriviamo a Paese. Villaggio banale
con alto campanile, osservatorio incolume sulla
strada, la piazza e le case imbottite e rigurgitanti
di truppe. Colloco la mia branda in una stanzuccia
che ha nel centro dell&rsquo;impiantito un gran buco
e ne salgono nitriti impazienti di cavalli, fiati caldi
che aggravano la temperatura di densa angoscia.<span class="pagenum"><a name="Page_193" id="Page_193">[193]</a></span>
Piove. Atmosfera d&rsquo;uragano prossimo, lontano,
errante. I cani soffiano e s&rsquo;agitano nervosamente
nel sonno. Tutte le forze del cielo e della terra
sono tese. Nuove forze si aggiungono a quelle
già concentrate. Rrrrrr di autocarri innumerevoli.
Tatatata di motociclette. Crrrrrr sssssss di carreggio
e truppe in marcia. Questa è veramente una
notte che cammina.</p>

<p>La notte cammina con le sue migliaia, migliaia
e migliaia di ruote, gomme, zoccoli, scarpe. La
terra è pigiata, masticata dalle masse di volontà
umane tutte personali, originalissime e pur guidate
dai fili collegati alla centrale elettrica di un pensiero
unico. Ho saputo che Caviglia ha il comando dell&rsquo;8ª
armata, forte imbrigliatore elettrico che guiderà
gli italiani elettrizzati d&rsquo;odio-vendetta-patriottismo
al di là del Piave. Ho fiducia.</p>

<p>Rrrrr, di autocarri. Tatatata di motociclette.
Crrrr sss di carreggio e truppe in marcia.</p>

<p>Si distingue ora fra questi rumori ormai diventati
il tessuto stesso dell&rsquo;atmosfera, un bombardamento
continuo lontano. L&rsquo;offensiva è già cominciata
sul Grappa. Va bene, ma trova una resistenza
strana. Tutti parlano dei segni evidenti di
sfasciamento nell&rsquo;interno dell&rsquo;Austria, ma l&rsquo;esercito
è più che mai in piedi: costruzione antica, cementata
da una disciplina feroce. Disciplina divinizzata.
La disciplina per gli Austriaci è una religione.
Ufficiali e comandi formano una casta sacra
di sacerdoti della guerra. I soldati non si battono<span class="pagenum"><a name="Page_194" id="Page_194">[194]</a></span>
per l&rsquo;Austria, ma per l&rsquo;Imperatore capo dell&rsquo;esercito,
e si fanno ammazzare per la Dea Disciplina.</p>

<p>All&rsquo;alba il fragore del bombardamento lontano
cresce. La battaglia sul Grappa infuria. Mi alzo e
guardo il cielo come si squadra un manometro.
Non piove ma ha piovuto e ripioverà. Le nuvole
imperano, dispongono, minacciano. Il Piave è già
pieno e quegli otri di pioggia sospesi sul destino
dell&rsquo;Italia diventano tragici. Il capitano Raby mi
ordina di recarmi da Caviglia perchè io possa ottenere
ciò che noi desideriamo ansiosamente: passare
il Piave in testa alla cavalleria.</p>

<p>Il capitano Raby è turbato. Stanotte al comando
della divisione di cavalleria che ha per ufficio un
autocarro fra le case bombardate Raby ha avuto
come risposta alla sua domanda di ordini: «I
ponti non portano che 30 quintali. Lei, capitano,
tenga ferma la sua squadriglia, e m&rsquo;incolonni il
carreggio della divisione.»</p>

<p>Strabiliante, imbecille, disonorante. Parto subito.
Le strade ingombre mi ritardano. Giungo verso le
6 alla villetta del comando dell&rsquo;8ª armata.</p>

<p>Viavai di ufficiali, precisi, che in silenzio entrano,
escono. Questo a cavallo. Quello in motocicletta.
Altri in biciclette sguinzagliate a ventaglio.
Pure a ventaglio si sentono partire le forze della
volontà centrale per i fasci di fili telefonici meticolosamente
sorvegliati e controllati dai guardafili
che corrono per la campagna. Quando entro nel
giardino della villa il cielo è tutto sgombro, limpido,<span class="pagenum"><a name="Page_195" id="Page_195">[195]</a></span>
fresco, propizio. Ma quella nuvolaglia, che copre
il ribollimento di cannonate tuun tuun tuun tuun
tuun sul Grappa a destra, non è fumo come speravo.
Ecco si stacca dal Grappa, annerendosi, invadendo
di nuovo il cielo con un programma di
pioggia per questa notte. Ma c&rsquo;è del vento nell&rsquo;alto.
Un vento patriottico che combatte le nuvole
e forse le vincerà. Il cielo mutevole addensa le nuvole
e poi le soffia via intenerendosi al tramonto
sulla divina bellezza d&rsquo;Italia in pericolo.</p>

<p>Giunge un motociclista grondante, infangatissimo.
Riconosco un amico, tenente di collegamento.
Viene dal Grappa. Mi racconta la mischia vittoriosa,
accanitissima in una nebbia fitta. Dice che il
comandante del 9º reparto d&rsquo;assalto, maggiore
Messe, ha fatto cose fantastiche.</p>

<p>&mdash;Una nebbia che forse non si è mai vista neanche
a Londra. Brutta lotta, quasi nel buio. Giorno
e notte... tatatatatata. Si sentivano le mitragliatrici
da tutte le parti... Gli arditi gridavano: Messe!
Messe! Messe! Di qua, signor maggiore!
Fiamme nere, a me! Giù, giù, con le bombe! Poi,
via! Al galoppo, nella nebbia... Mettete le maschere,
le maschere! tutti, le maschere! No! no! Nooo!
è nebbia. Ad un tratto la nebbia si squarcia.
Presto qui, una mitragliatrice! Una mitrigliatriiiiice!
E un ardito arriva portandola sulle spalle... Ecco
ecco, signor maggiore! L&rsquo;ardito ansimante si butta
colla pancia nel fango, e sopra la sua schiena la
macchina rabbiosa sobbalza sparando. Tttatatatata.<span class="pagenum"><a name="Page_196" id="Page_196">[196]</a></span>
Gira, gira, a ventaglio. Gli austriaci cadevano, ma
che noia quella nebbia, e che paura di colpire i nostri!
Ad un tratto il tenente De Giovanni, un colosso,
appare su un cocuzzolo a destra. La nebbia era
diminuita e si vedeva le pallottole <a name="tn196" id="tn196"></a><ins class="correction" title="Testo originale: della">delle</ins> mitragliatrici
austriache che facevano la barba al cocuzzolo...
Aaaaaaaa! Il tenente De Giovanni cade fulminato.
Quattro arditi si slanciano per portarlo giù.
Tre sono uccisi. Il terzo vicino a me sputa un
<i>groomf!</i> e cade. Tre li rimpiazzano. In quell&rsquo;istante
il reparto del maggiore Messe era come ingabbiato
in un doppio fuoco di artiglieria. Fuoco di
sbarramento sulle prime linee, fuoco di sbarramento
dietro di noi. Accidenti! siamo ingabbiati. Tutti
gridano: Messe! Messe! Messe! Il maggiore è
dappertutto. Corre, si slancia, rianima, controlla
ogni faccia nella nebbia fitta. Grida: qui, qui
la mitragliatrice, non là! Non sparate lì, sono
dei nostri! Sono dei nostri! Arruffio, confusione,
velocità in tutti i sensi. Il reparto sembra diventato
un corpo con mille braccia, mani, dita fra
le matasse e i gomitoli di nebbia. Uomini ora appiattati,
ora balzanti per riformar la linea, riconoscersi,
strangolare i nuclei di nemici invadenti.
Sopra di noi passavano dei veloci scenari di nebbia
fittissima che svelavano nascondevano Grappa,
Asolone, Col Moschin...</p>

<p>«Cretino!... non sparare! sono i nostri...!»
«Lo so» risponde un tenente, «Signor maggiore,
guardi sulla quota 3.000. E&rsquo; perduta»; poi grida<span class="pagenum"><a name="Page_197" id="Page_197">[197]</a></span>
«Aaaaiiii...» e cade con la coscia gonfiata come
un pneumatico rosso da una palla esplosiva. Tatatatatata
due arditi, la faccia nel fango, sussultano
sotto due mitragliatrici ben puntate. Si sente, si
capisce che gli austriaci sono lì che salgono. Ma
non si vede a 20, a 10, a 3 metri. «Accidenti,
urla Messe! Non sono Austriaci, sono i nostri!
Cessate il fuoco!... I petardi! i petardi! qua i
petardi! Tutti curvi col petardo nel pugno! Senza
copiglia! Tenetelo alto! Non inciampate! Venite
con me! Avanti! Ecco, quelle ombre sono assolutamente
austriaci! Aspettate a tirare! A 30 metri!
Aspettate! Gggiù! Patatamm traaac paaam
paaaam.</p>

<p>«Messe non ha più petardi. Ora spara col moschetto.
Un ardito vicino gli dà i caricatori notando
i colpi precisi del maggiore: uno, due, tre quattro,
cinque. Messe riceve, carica, spara, accoppa,
puntando sul costone a 30 metri. Poi nebbia, nebbia,
nebbia, geometria di forme nella nebbia. Non
ci si vide più. Ma gli austriaci erano ributtati nella
vallata».</p>

<p>Il tenente di collegamento ha narrato con un
entusiasmo affannato mentre aspetta l&rsquo;ordine di
entrare da Caviglia. Si forma un crocchio di ufficiali.
Tutti parlano di sua santità il Piave che dirige
la battaglia. Il fiume è il polso del nostro destino.
Il cannoneggiamento sul Grappa è accanitissimo.
Ma la sicurezza regna intorno all&rsquo;anima
potente, fredda di Caviglia che si sente lì nella ca<span class="pagenum"><a name="Page_198" id="Page_198">[198]</a></span>mera
vicina. Il generale mi accoglie col suo sorriso
bonario e passeggiando ascolta la mia richiesta
poi dice con calma: «E&rsquo; naturale, le blindate in testa
alla cavalleria, appena passato il Piave per
l&rsquo;inseguimento. Provvederò».</p>

<p>Segue un silenzio, dopo di che Caviglia la cui
statura sembra altissima dominatrice come le cime
gelate radiose e serene soggiunge:</p>

<p>&mdash;Tutti devono avere la mia sicurezza e il mio
ottimismo. Il Piave non accenna a dimagrare.
Mantiene da 24 ore la velocità di 2 metri e 50.
Questo esclude passerelle e ponti... Ho consultato
tutti i grafici del Piave, e mi sono detto: Da che
mondo è mondo le piene del Piave in autunno non
hanno mai durato più di 3 giorni. E&rsquo; mai possibile
che proprio oggi, quando si gioca tutto l&rsquo;avvenire
dell&rsquo;Italia, il Piave faccia lo scherzo di ingrossare
oltre misura? Sento che ciò non è possibile. Ne
sono sicuro. Gli austriaci d&rsquo;altra parte offrono
una resistenza formidabile sul Grappa. Vuol dire
che non hanno capito il mio piano. Più resistono
sul Grappa e meglio li prenderò tutti in trappola!</p>

<p>Fuori ritrovai il centro del cielo pulito benchè
minacciato a destra dalla nuvolaglia.</p>

<p>Cielo di carta patinata lievemente azzurrina con
sfumature e velature dorate. Orgogliosamente vi si
slancia una squadriglia di aeroplani italiani. Sembra
un forte, intenso e fortunoso sette di quadri
che elastico viaggi verso l&rsquo;asse di cuori rosso del
Sole al tramonto. Si gioca volubilmente così nel<span class="pagenum"><a name="Page_199" id="Page_199">[199]</a></span>
cielo fra le mani disinvolte del vento la suprema
partita dell&rsquo;Italia. Spumeggiano d&rsquo;oro tre nuvoloni
ritti, perpendicolari, bottiglie di cosmico sciampagna
già sturate che non potranno innaffiare che
la vittoria nostra. Nelle mani folleggianti del vento
italiano l&rsquo;areoplanico sette di quadri vibra nero
veloce preciso, geometrico.</p>

<p>Mangerà, deve mangiare il ricco <a name="tn199" id="tn199"></a><ins class="correction" title="Testo originale: asse">asso</ins> di cuori.
Sole al tramonto! Partita emozionante. Mille mille
e mille facce al cielo. Altri areoplani Italiani fanno
intorno ai giocatori maffie di valzer, moine e
capriole, pattinano sul cielo levigatissimo, si preparano
a beffeggiare, come usano, in tondo, la loro
probabile vittima nemica.</p>

<p>Nel raggiungere a tutta velocità la mia squadriglia
penso che l&rsquo;audace volontà di vincere è una
forza che si proietta fuori dai muscoli con slanci e
potenza enormi. Ogni soldato oggi è carico di questa
volontà, cosicchè si proietteranno questa notte
e domani fuor da due o trecentomila corpi umani,
più di trecentomila volontà capaci di plasmare,
scopare, trasformare nuvole fiumi e masse nemiche.
Queste volontà per raggiungere il loro slancio
massimo non devono essere troppo fiduciose
nè spavalde. Occorre una preparazione sommaria,
poichè le lunghe preparazioni meticolose diventano
in certo modo una poltrona profonda offerta
alla Fortuna. Poltrona che la Fortuna brutalmente
rifiuta.</p>

<p>Dopo pochi chilometri il cielo si è richiuso. Que<span class="pagenum"><a name="Page_200" id="Page_200">[200]</a></span>sta
tragica realtà mi afferra alla gola. Penso alla
calma meravigliosa di Caviglia e al suo piano che
intuisco. Dopo aver gettato tutti i ponti, circa 70,
lanciare 22 divisioni contro Vittorio Veneto, aprendosi
poi a ventaglio a destra per far cadere tutta
la difesa austriaca del Piave, e a sinistra per accerchiare
il Grappa. Piano degno d&rsquo;un uomo di genio,
assolutamente originale poichè esclude imprevedutamente
il vecchio piano tanto discusso e quasi
irrealizzabile di sfondare il Grappa per poi traversare
il Piave. Caviglia pensò: nè a sinistra, nè
a destra; ma al centro dopo aver fatto una forte
azione dimostrativa sul Grappa.</p>

<p>Il piano però esige la collaborazione del fiume,
e purtroppo questo cielo nero è inesauribile. Sento
la materia del mio cuore trasformarsi, metalizzarsi,
in un ottimismo d&rsquo;acciaio. Sopra vi oscilla
la vecchia sensibilità lirica un po&rsquo; femminile troppo
vibrante. La riconosco con dispetto nel commuovermi
quasi alle lagrime al pensiero della straordinaria
vittoria che potrebbe sfuggirci, mentre
guardo un fox-terrier devotamente affannato dietro
al cavallo del suo padrone capitano.</p>

<p>La mia squadriglia è ferma al bivio Povegliano-Nervesa.
Al lume di una lanterna davanti ai soldati
riuniti leggo l&rsquo;ordine del giorno di Caviglia:</p>

<p>«Ai comandanti di corpo d&rsquo;armata, agli ufficiali,
alle truppe tutte dell&rsquo;armata, sento il dovere
di chiedere di mantenere il loro animo all&rsquo;altezza
della situazione.<span class="pagenum"><a name="Page_201" id="Page_201">[201]</a></span></p>

<p>«Tutto il popolo italiano guarda in questo momento
a noi, cui sono affidate in quest&rsquo;ora le sorti
della Patria. La storia dell&rsquo;Italia futura, forse per
un secolo, dipenderà dalla fermezza e dal fervore
di cui saranno capaci nelle prossime 24 ore gli
animi nostri.</p>

<p>«L&rsquo;ora delle supreme decisioni si approssima.
Se noi avremo saputo mantenerci all&rsquo;altezza di
quest&rsquo;ora, la fortuna e la gloria d&rsquo;Italia saranno
assicurati.</p>

<p>«E&rsquo; necessario che stanotte tutti i ponti siano
novamente gettati. E&rsquo; necessario che il maggior
numero possibile di unità passino sulla sponda
sinistra del fiume. E&rsquo; necessario infine che le truppe
che si trovano oltre Piave, attacchino violentemente,
tendano con ogni ardore al raggiungimento
degli obbiettivi prefissi.</p>

<p>«E&rsquo; l&rsquo;Italia che l&rsquo;ordina. Noi dobbiamo ubbidire.»</p>

<p>I soldati non applaudono. Rimangono seri, ma
ansiosissimi. Che cosa si aspetta? Sappiamo che
dovremo passare il Piave alle Grave di Papadopoli.
Perchè dunque rimanere vicino a Nervesa?
La pioggia è cessata. Il vento il divino vento favorevole
sale con sbuffi impetuosi impacchettando le
nuvole e cacciandole alla rinfusa verso il mare.
Vento benedetto che noi salutiamo con baci e deliziosi
tremiti nella gola!</p>

<p>Pronto e sagace, il sole lancia raggi dovunque,
moltiplicando gli specchi rossi dei vetri, rimbal<span class="pagenum"><a name="Page_202" id="Page_202">[202]</a></span>zando
biondo sui volumi della vegetazione, preoccupatissimo
di rischiarare tutto, pulire e ripulire
ogni cosa. Non si deve forse tutti marciare al più
presto, con ordine aggressivo? Sole affaccendato
che vuole liberare le ruote dei cannoni dal fango,
oliare le mitragliatrici e i fucili, trasformarsi in
benzina nei carburatori, cuori bollenti aggiunti agli
altri bollentissimi.</p>

<p>Più della metà dei ponti buttati questa notte resistono.
Quelli delle Grave di Papadopoli cioè i
nostri sono stati travolti. Ma questa sera saranno
in piedi. Ce lo annunciano con occhi giocondi soddisfatti
e fieri i pontieri che ritornano dal Piave.
Pontieri colossi che i gabbani antipritici blu rendono
quasi monumentali. Camminano oscillando,
come marinai disabituati dalla terra ferma. Hanno
sotto il braccio la pagnotta spaccata, masticano avidamente
e gli occhi ridono con orgoglio ingenuo
infantile. Tutti li circondano. Sembrano corridori
dopo una gara difficile vinta. Passo pesante. Portano
il peso dell&rsquo;immane sforzo compiuto nel buio
gelato crivellato dalle mitragliatrici, fra i lacci, le
tenaglie della corrente lugubre che voleva scardinare,
strappare, sbottigliare i pali, travolgere le
botti.</p>

<p>&mdash;Le barche, dice uno, ballavano come scodelle
nelle mani di un ubriaco. Il Piave era ubriaco,
pazzo, questa notte. Ma ora è vinto; cede. Abbiamo
lavorato bene, questa notte. Tutto passa da<span class="pagenum"><a name="Page_203" id="Page_203">[203]</a></span>vanti
a Nervesa. Al ponte della Priula, quelle carogne
resistono.</p>

<p>E i pontieri si allontanano trascinando i piedoni
mostruosi.</p>

<p>Il cannoneggiamento è un rombo continuo. E
noi che facciamo? Con questa tortura lacerante
dolce, amara, nella gola, ci sentiamo simili ai mendicanti
invernali ai vetri di una ricca trattoria
quando all&rsquo;ora del pranzo fervono tintinnano le
gioconde stoviglie e filano i piatti fumanti. Fossimo
sulla tavola anche noi! Anche come cibi esplosivi
fra le mani dell&rsquo;ultimo cameriere! O in cucina
nella vampa dei fornelli! S&rsquo;avanza una prima colonna
di prigionieri austriaci. Poi tre feriti nostri.
Uno di loro, ardito, napoletano, fatto prigioniero
riuscì a liberarsi. Racconta in napoletano la mischia
clownesca, grottesca, a cazzotti, calci, lazzi,
burle.</p>

<p>&mdash;Sono passato sulla prima passerella. Poi fra
le erbacce nel fango sono scivolato in un buco!...
Bombe a mano da tutte le parti. Strisciavo. Ho perso
il pugnale. In tre mi hanno preso alle spalle.
Io gridavo: fetenti! fetenti! fetenti! Mentre mi
portavano via. Attraverso la pioggia i proiettili dei
nostri 75 fischiavano come i siluri nel golfo di Napoli:
Ptoo! fiiiisc... Pto! Pto! Pto! fiiii. D&rsquo;un colpo
un mio compagno di Napoli ha tirato un petardo
in mezzo a noi. Le carogne che mi tenevano
sono morte, io ferito alla faccia. Non è grave.<span class="pagenum"><a name="Page_204" id="Page_204">[204]</a></span>
Mi sembrava di essere a Santa Lucia quando le
femmine fanno le liti e ci sono li fuochi artificiali.</p>

<p>I nostri Draken-ballon si sono spostati. Si annoiavano
nella camera della Patria. Ora splendono e
parlano in alto come enormi pappagalli gialli nel
sole sulla finestra aperta del Piave.</p>

<p>Piomba l&rsquo;ordine di partire per le Grave di Papadopoli.
In tre minuti tutto a posto, tutto in ordine.
Sentiamo la gioia liquida circolare nelle vene.</p>

<p>Ma la lentezza sulle strade ingombre di soldati
in marcia ci esaspera. Stare al volante colla cura
dovuta al motore e alla strada e sentire in sè mille
anime sconosciute svincolarsi, premere fra le coste
del petto per slanciarsi in avanti! Cala la notte
sotto un cielo limpido, ma gelato. Ad ogni chilometro,
alt, ingombro. Scendiamo e mentre le
mani nostre tese sul fuoco si slegano, sentiamo
premere sulle nostre schiene un alito misterioso
e rovente, l&rsquo;alito fortunoso della Patria che ci
spinge con milioni di volontà italiane al di là del
fiume. Sono volontà Italiane che da tutti i punti
della penisola si slanciano affollandosi ed ora
cantano, urlano nelle boscaglie fluviali. Sono anch&rsquo;esse
ansiose di varcare le acque. L&rsquo;alito possente
della Patria tessuto di milioni di anime lontane
venute dalla Sardegna, dalla Sicilia, dall&rsquo;Egitto,
dall&rsquo;Argentina, dal Brasile rinvigorisce ora
le mitragliatrici che sul greto si moltiplicano intrecciando
i loro brillanti arpeggi ta ta ta ta ta ta.
Rimbalzante fluidissima scorrevolezza di centomila
pianoforti sotto dita di pianisti, forse quei pia<span class="pagenum"><a name="Page_205" id="Page_205">[205]</a></span>nisti
italiani cinquantenni che a Rio Janeiro o a
Buenos-Aires suonano, suonano in concerti patriottici
con passione e genio, facendo sparare mille
armonie come noi spariamo contro la riva nemica
(pianoforte da sfondare!) di questo Piave che si
dà delle arie di Fiume Americano.</p>

<p>Il comando della cavalleria ha deciso di non lasciarci
in testa. Ce ne accorgiamo da molti ordini
e contrordini. Si dice che i primi ponti sono deboli,
non sopporteranno il peso delle blindate. Vado ad
accertarmene col capitano Raby a piedi, curvi nell&rsquo;intrico
fangoso delle erbe. L&rsquo;alba, pallida e fredda,
si spacca qua e là in blocchi rosei d&rsquo;aurora come
colpita dal cannoneggiamento della 3ª armata
che alla nostra destra incomincia a buttare i suoi
ponti. Il fiume ha qui circa tre chilometri di larghezza.
Noi dobbiamo seguire però un nastro tortuoso
di strada per traversarlo. Circa 8 chilometri
di ghiaia, guadi a fondo solido e ponti. Il Piave
sembra qui un immenso estuario.</p>

<p>Tenendoci curvi poichè il fogliame delle piante
è su di noi falciato dalle pallottole, interroghiamo
un sergente del genio che nell&rsquo;acqua regola gli
Issaa-ooh! Issaa-ooh! dei pontieri intorno alla
capra.</p>

<p>Tata tuum tata tuum di cannonate.</p>

<p>Scraabraaaang di bombarde.</p>

<p>Ta ta ta ta ta ta di mitragliatrici.</p>

<p>Iauu iau iau di schegge lontane e di pallottole.</p>

<p>Issaa-ooh! Issaa-ooh!<span class="pagenum"><a name="Page_206" id="Page_206">[206]</a></span></p>

<p>Passa un farfallone d&rsquo;acciaio da mezzo chilo a
venti centimetri dal mio naso.</p>

<p>Visitiamo, palpiamo il ponte che lega il primo
guado colla prima isola boschiva e pantanosa. Sotto
fruscia, stride incalza e galoppa l&rsquo;acqua fulgente.
I languidi ruscelli pacifici e melodici sono
diventati corde metalliche violente per legare,
strappare i piedi dei ponti.</p>

<p>Issaa-ooh! Issaa-ooh! Ultime ostilità del fiume
che vuole colle trecce tumultuose delle sue acque
trattenere i passi audaci dell&rsquo;Amante che scavalca
il suo letto.</p>

<p>Il sergente del genio intelligente, afferma che il
ponte è solido. Una granata approva con scoppio
brutale, schiamazzante.</p>

<p>Il ponte scricchiola, geeeme piegando le sue tavole
sotto il peso della mia 74. Siamo tutti appiedati,
mentre il mio volantista guida con cautela.</p>

<p>Ora grave. A destra a sinistra a cinquanta cento
metri Biii... Graang! Biiiii Graang-graang! vvv.
Ho avuto stanotte un presentimento di morte.</p>

<p>Nel buio con calma ho regalata la mia vita di
grande poeta a questa divina parola: Italia, che merita
oggi la vita di mille mille poeti altissimi. Ora
ricordo la formola di equitazione: per saltare un ostacolo
a cavallo bisogna gettare il cuore al di là
dell&rsquo;ostacolo. D&rsquo;un colpo, lancio il mio cuore sulla
altra riva.</p>

<p>Subito vedo in sogno la Fortuna inclinare sempre
più il piano da Padova al Montello perchè le<span class="pagenum"><a name="Page_207" id="Page_207">[207]</a></span>
masse di forze italiane scorrano giù nel Piave e si
rovescino sull&rsquo;altra riva schiacciandola.</p>

<p>Raby da due giorni liberato dal suo guscio molle
di placidità orientale si è rivelato un comandante
energico, espertissimo, tenace. Dopo ogni ponte,
il guado è un problema da risolvere.</p>

<p>Questi primi guadi del Piave sono facili e si corre
poi, per dei tratti, con prudenza su un ponte, indi
cento sforzi nell&rsquo;acqua, poi di nuovo via correndo
tutti intorno alla blindata giocondi come per un
parto riuscito. Davanti a noi nelle isole tutte a ciuffi
di piante fluviali si sparpaglia la fucileria. La
retroguardia austriaca snidata come una abbondante
selvaggina che non voglia abbandonare i suoi
covi. Ecco la riva! L&rsquo;altra riva del Piave tanto sognata,
desiderata, invocata, abbracciata dalle nostre
anime! Alla mia destra due trincee ci bersagliano.
Voluit, voluit, di pallottole sul capo. Graang! Questa
pallottola si è schiacciata sulla blindata. Primo
collaudo. La blindatura Ansaldo tanto discussa
resiste.</p>

<p>A destra passano con noi i bersaglieri ciclisti del
colonnello De-Ambrosis. Sparano con la bicicletta
appoggiata al fianco e cantano: Addio mia bella
addio... Nostalgia dinamica e marziale di quella,
canzone trascinata ma che trascina, svolazzante e
smarrita, ma imperiosa. Strana miscela di sentimentalismo
e di audacia virile. Zaino di melanconia
che il soldato meridionale porta con disin<span class="pagenum"><a name="Page_208" id="Page_208">[208]</a></span>voltura
spensierata in marcia verso il pericolo ignoto.
Il ricordo della donna pungola le nuove audacie.</p>

<p>Cos&rsquo;è questo vocio lamentoso che si trascina vicino
alla trincea ora deserta?...</p>

<p>Braccia alzate! Donne e bambini! Sono italiani
di Campodolcino. Arruffio di gesti e camiciole
femminili intorno ad una colonna di prigionieri.
Sporchi, in brandelli, col berretto a tre bottoni.
Questo porta lo stemma imperiale. Gioia acuta
di calcare la trincea vuotata.</p>

<p>Abbiamo passato il Piave. La prima blindata corre
sulla strada di Campodolcino.</p>

<p>Fo fo fo fo fo dei nostri 260 che passano nell&rsquo;aria.</p>

<p>A destra lontano, verso Vittorio Veneto infuria la
battaglia. Giunge l&rsquo;ordine di inseguire e travolgere
la retroguardia che si sta trincerando a Bibano di
Sotto. Alt, colazione sommaria. La terra già cotta
dal sole è piena di cadaveri che puzzano.</p>

<p>&mdash;Austria official, dice un prigioniero; Austria
comanda, io non volere tirare.</p>

<p>I suoi occhi implorano. Dividiamo un pollo con
lui, e restiamo quasi senza, noi, poichè, bisogna
farne parte a due macilenti borghesi italiani.</p>

<p>&mdash;Avevo un fratello nelle munizioni a Milano;
l&rsquo;altro sul Piave nell&rsquo;artiglieria da campagna. Uno
fabbricava i proiettili, l&rsquo;altro me li lanciava ed io
li ricevevo!</p>

<p>Sintesi della guerra sul Piave.</p>

<p>Presto, in macchina, e avanti! Cimadolcino è
tutta bombardata, deserta. Un plotone di cavalleria
che l&rsquo;attraversa con noi unisce i suoi nitriti e lo<span class="pagenum"><a name="Page_209" id="Page_209">[209]</a></span>
scalpitare degli zoccoli ai rombi dei motori e allo
stridore delle blindature. Polifonia che fa vibrare
le case in rovina tutte smobiliate, squartate, slabbrate,
disossate. Gli austriaci hanno portato via tutte
le travi. Fortunatamente i muli di queste salmerie
di bersaglieri sono carichi di legna. Strappiamo
qua e là dei cartelli: <i>Nach Fezzo, Nach Cimetta,
Nach Codognè</i>. Il nostro entusiasmo pieno
di scatti, si irrita di non essere ancora in testa a
tutti. Sulla strada procediamo tra bersaglieri ciclisti
che corrono corrono rischiando d&rsquo;essere arrotati
ogni momento. Abbiamo alla destra un battaglione
di scozzesi con le cucine fumanti, a sinistra
una batteria da 75 italiana. Accanitamente vogliamo
sprizzar fuori dalla calca. Arruffio, gesticolazione,
bestemmie di conducenti. Largo! Largo!
Largo! Piega a destra, cretino! C&rsquo;è posto, lasciami
passare! Non si può! Voglio passare, per
Dio! Ti sbatto nel fosso!</p>

<p>Nitriti di cavalli, groppe che fumano sudatissime,
ottoni brillanti delle bardature inglesi. Il sole fa divampare
le facce che rosse si mescolano alle bandiere
agitate dai borghesi. Due, tre bandiere, una
folla di bandiere sventola su questa bassa terrazza.
Le donne si piegano giù dai balconcini, visi convulsi
in lagrime. Parlano, parlano, chiamano, consigliano.
Fanno gesti convulsi verso quella linea di
olmi in fondo a quel campo dove ecco pam, pam,
pam scoppia la fucileria.<span class="pagenum"><a name="Page_210" id="Page_210">[210]</a></span></p>

<p>Il capitano Raby bestemmia nella vetturetta:</p>

<p>&mdash;Fuori, fuori di qui, per Dio! Non curarti dei
parafanghi, spacca, e fuori!</p>

<p>Sobbalzi, urtoni. Un mulo cade. Un ciclista nel
fosso. Sfondiamo una cucina scozzese. Ne schizzan
fuori brodo e vapore sulla groppa di un mulo
che calcia. Gli scozzesi ridono, ma noi siamo liberi.
A grande velocità, le blindate, a 300 metri l&rsquo;una
dall&rsquo;altra. Tutto a posto, eccettuato un parafango
rotto. Il mio motore va bene. Flauteggia: Tuuuvvv,
Tuuuvvv, Tuuuvvv.</p>

<p>Villaggi deserti. Abbandono. Desolazione. Gli
Austriaci si sono squagliati. Sorpassiamo una pattuglia
di cavalleria. Il tenente mi dice:</p>

<p>&mdash;La linea Austriaca è al di là di Bibano di
Sotto, 2 chilometri davanti a Sacile.</p>

<p>A destra e a sinistra i campi hanno innumerevoli
buchi; sembrano aver subito dal bombardamento
nostro una preparazione ad una fitta piantagione
d&rsquo;alberi. I cadaveri qua e là dormono come
strani giardinieri stanchi dall&rsquo;eccessivo zappare.
E&rsquo; quasi buio sotto il cielo rannuvolato quando
giungiamo alle prime case di Bibano di Sotto. Rovine.
Silenzio assoluto. Malgrado gli ordini severi
io ho tenuto sempre lo sportello sinistro della
blindata aperto, la gamba penzoloni fuori, appoggiata
sul predellino. Ho in mano il revolver, ma
lo stringo macchinalmente tanto l&rsquo;atmosfera di
questo Piave vittoriosamente varcato è piena di
fortuna strafottente.</p>

<p>Perchè abbaia tanto la mia Zazà col muso fuori<span class="pagenum"><a name="Page_211" id="Page_211">[211]</a></span>
dal finestrino? E&rsquo; una cagnetta intelligente, intuitiva,
talvolta profetica. Le bestie sono spesso in
contatto colle forze più di noi. Ma io non ascolto
Zazà. Ho fame e so che a Bibano ci fermeremo
per aspettare l&rsquo;autocarro dei viveri.</p>

<p>Ta ta ta ta ta ta. Scossa. Stupore. Siamo caduti
in un agguato. Però, niente paura. Da due finestre
della piazza vampano e sparano due mitragliatrici
austriache. Non c&rsquo;è tempo nè modo di rispondere
efficacemente colle nostre mitragliatrici. Mentre il
sergente Locatelli ne punta una in cupola, noi ci
slanciamo fuori. Moschetti, pistole e tascapane pieno
di petardi. «Lì! Lì! quella finestra a pian
terreno!» urla Ghiandusso. Io la punto col moschetto
e sparo. I miei amici fanno altrettanto.
Cinque minuti di fucileria a 20 metri dalla finestra.
Noi riparati dietro un enorme autocarro austriaco
rovesciato. La finestra si spegne e tace.
Ci precipitiamo dentro. Tre sloveni che alzano le
braccia e 2 bosniaci feriti. Trasciniamo fuori il
tutto e li consegnamo ai bersaglieri ciclisti che
sopraggiungono. Alt. Riposo. Abbiamo un solo
ferito. Autocarro dei viveri. Mangiamo.<span class="pagenum"><a name="Page_212" id="Page_212">[212]</a></span></p>




<h2><a name="XVIII" id="XVIII"></a>XVIII.<br /><br />

LA VITTORIA</h2>


<p>&mdash;Chi vuol venire con me in esplorazione notturna?»
domanda il capitano Raby.</p>

<p>&mdash;Pronti! Seconda sezione!&mdash;rispondiamo io
e il tenente Bosca.</p>

<p>Il capitano sale nella blindata di Bosca e parte.
Io perdo un minuto a bere un po&rsquo; di caffè che mi
versa il cuoco Caroli dall&rsquo;alto dell&rsquo;autocarro dei
viveri. Poi in macchina. Il motore non prende.
Parto con un piccolo ritardo. Ma ho lo stomaco a
posto. Ho messo al volante Fatutto. Eccellente
meccanico e volantista, ma cade dal sonno. Sono
ormai tre notti che non si dorme. Corriamo. Comprendo
che il pericolo questa notte è eccezionale,
poichè di pattuglia ci si va a piedi e non a tutta
velocità senza lumi sugli arabeschi di una strada
sconosciuta. Questa è certamente la prima esplorazione
di blindate in pattuglia notturna. Sbarro
gli occhi sul nastro perlaceo della strada crepuscolare
che l&rsquo;ombra degli alberi sfrangia deforma
e corrompe. Ad un tratto non vedo più la macchia
nera della blindata che mi precede. Sono le
nove. La strada gira ad arco. Il volantista non
lo prevede, ed ecco a destra giù la mia mac<span class="pagenum"><a name="Page_213" id="Page_213">[213]</a></span>china
piega. Accidenti! Sempre più nel fosso giù,
giù. Rovesciamo! Catastrofe! Griiing, Griiing,
griiing craacraaac di rami. Plaaaf di fango.</p>

<p>La mia 74 si è coricata nel fosso. Non è profondo
per fortuna. Saremmo ridotti in marmellata!
Benchè imbottite di cartucce, cassette, mitragliatrici
e spigoli d&rsquo;ogni genere, le blindate nel rovesciarsi
salvano spesso ciò che contengono.</p>

<p>Con voce fredda tagliente raccomando la calma
perchè gli uomini uscendo salvino se si può l&rsquo;ordine
interno. Vana illusione. Tutti i nastri di cartucce,
casse, cassette sono crollati. Una lacerazione
non profonda sul cranio. Il mitragliere Salis ha
la faccia insanguinata. Ferite non gravi. Ci penseremo
dopo. Si tratta di rimettere sulle ruote la
74. Spero, spero, spero che il motore non abbia
danni seri. Buio. Lancio un uomo sulla strada per
avvertire la blindata di Bosca. Certo si sarà accorta
di non essere più seguita e si ferma. I miei
uomini intanto svegliano le poche case abitate di
Bibano. Candele accese alle finestre. Le donne
sono le più leste. Una contadina arriva correndo.
Interroga, colla voce rotta d&rsquo;angoscia. Ho acceso
una torcia: la contadina è giovane, bella ma d&rsquo;un
pallore affamato. Le regalo una scatola di conserva.</p>

<p>&mdash;Va subito a chiamare tuo padre, tuo fratello,
tutti gli uomini. Ho bisogno di leve, rami di albero;
niente zappe. Le abbiamo!</p>

<p>Accendiamo altre torce senza curarci della fucileria
austriaca che brontola sulla destra, molto<span class="pagenum"><a name="Page_214" id="Page_214">[214]</a></span>
lontano. Sono senza dubbio le retroguardie austriache
che cedono alla terza armata sul Piave verso
Fagarè. Tutti al lavoro. Bisogna scavare l&rsquo;orlo
della strada per sollevare la blindata su terreno
piano. Zin-zin-zin di zappe febbrili accanite. In
un&rsquo;ora tutto deve essere finito. Menghini visita il
motore e grida dalla gioia:</p>

<p>&mdash;E&rsquo; sano, è sano, è completamente sano!</p>

<p>Arriva il capitano, bestemmia contro Fatutto che
certo dormiva al volante. Poi distribuisce il lavoro
zappando anche lui.</p>

<p>Contadini e contadine con leve e rami d&rsquo;alberi.</p>

<p>Io riordino il materiale sparso. Sulla destra la
fucileria austriaca rumoreggia. Spengiamo due torce.
Si lavora quasi a lume di naso. Con le leve
e colle binde la mia 74 si solleva lentamente. E&rsquo;
tutta fangosa, ma intatta. Mi ricordo finalmente
della mia ferita. Fasciato, ho l&rsquo;aria di avere una
infiammazione ai denti. Non posso sopportare
l&rsquo;elmetto. Tutti dicono: Se tu avessi avuto l&rsquo;elmetto
sarebbe stato meglio.</p>

<p>&mdash;Tutto a posto?</p>

<p>&mdash;Tutto a posto.</p>

<p>All&rsquo;improvviso la blindata del tenente Cenami che
mi segue a 100 metri di distanza s&rsquo;incendia. Alt.
Il suo motore è in fiamme. Subito, tutti allo spegnimento.
Sbatacchiamento arruffio, di panni,
braccia, coperte, mani che lavorano sul fuoco che
guizza, si scatena, si rizza, agonizza, divampa, sparisce,
torna, scoppia, lingueggia su tutti i punti.<span class="pagenum"><a name="Page_215" id="Page_215">[215]</a></span>
Soffocato non muore; rosso, viola, blu rinasce. Accidenti!
non gettate terra sul motore! Iratissimo il
capitano, perde la calma. L&rsquo;attendente di Bosca
un pugliese forte e audace che si chiama Siciliano
e sembra un vero Arabo si è coricato sotto il motore.
Il fuoco è domato.</p>

<p>Sembra il destino di questa pattuglia di blindate
di avanzare con fragori e incendi. Certo, gli austriaci
ci hanno scorto. Rallentiamo. Devono essere
molto vicino. Una luce. Si veglia in quella
fattoria. Una contadina quarantenne gioviale dice:</p>

<p>&mdash;Mezz&rsquo;ora fa sono passati due battaglioni austriaci!
La loro trincea è a 500 metri.</p>

<p>Si spegne tutto, aspettando le altre blindate. Nel
buio la donna parla:</p>

<p>&mdash;Non ho nulla da darvi, cari figlioli di Dio.
Niente vino, niente polenta. Hanno portato via
tutto. Ieri qui, c&rsquo;è stato una grande confusione.
Due divisioni boeme si sono ammutinate. Lì fuori,
andate a vedere, sotto gli alberi ci sono due
boemi impiccati.</p>

<p>Fuori, con un cerino acceso, scopriamo i due
corpi sospesi. Tipico arricciamento delle braccia
sotto la corda rallentata un poco. Uno ha la testa
volta all&rsquo;insù verso il fogliame e gli occhi aperti
ma senza la solita ferocia spaventata. Sembrano
guardare distrattamente degli uccelli. I due impiccati
portano sul petto una tabella che denuncia in
tedesco il loro tradimento. Rientriamo.</p>

<p>&mdash;I germanici sono i più prepotenti, continua<span class="pagenum"><a name="Page_216" id="Page_216">[216]</a></span>
la donna nel buio. Quando un germanico dà un
ceffone a un debole se questo lo riceve senza renderlo
ne riceverà due, tre, quattro, senza fine. Se
invece questo risponde con due ceffoni al primo,
il <a name="tn216" id="tn216"></a><ins class="correction" title="Testo originale: germannico">germanico</ins> li piglia e se ne va. Il Germanico non
rispetta che la forza violenta. Molti prigionieri nostri
fuggivano dai germanici per farsi fare prigionieri
dagli austriaci. Gli ungheresi sono però i
più crudeli. In fondo, tutti predoni e briganti. Un
esercito di ladri. Hanno portato via tutto, tutto!</p>

<p>Quando ripartiamo fa ancora buio. Lentamente,
cercando di diminuire il rumore dei motori. Ma gli
austriaci vegliano e subito la fucileria scoppia. Siamo
bersagliati da una casa, tutta vampe nelle sue
finestre e nel folto del suo giardino. La mia blindata
risponde per la prima colla mitragliatrice in
cupola:</p>

<p>&mdash;Con calma, adagio! Locatelli, punta bene
una delle finestre.</p>

<p>Ta ta ta ta ta ta &nbsp;&nbsp;&nbsp; ta ta ta ta ta ta &nbsp;&nbsp;&nbsp; ta ta ta ta ta.</p>

<p>&mdash;Hanno un cannoncino! Punta bene, Locatelli!
Guarda la strada. Fatutto! Come va il motore?</p>

<p>&mdash;Bene, signor Tenente.</p>

<p>A sessanta metri dalla casa. La blindata di Bosca,
venti metri dietro la mia, spara anch&rsquo;essa con
due mitragliatrici. Ciò mi dispiace perchè siamo
troppo vicini, e offriamo un grande bersaglio. Le
nostre tre mitragliatrici funzionano puntate su 3
finestre diverse che agonizzano. Ammutolite.<span class="pagenum"><a name="Page_217" id="Page_217">[217]</a></span></p>

<p>Gli austriaci sparano ancora dal folto del giardino.</p>

<p>Raby grida:</p>

<p>&mdash;Giù tutti! Cessate il fuoco! Coi moschetti!
Prendi i petardi! Tutti insieme dentro il giardino!</p>

<p>Mi slancio. Nello scavalcare il muricciolo sento
bestemmiare Siciliano che tempesta col calcio del
moschetto due austriaci in un boschetto. Si arrendono.
Siciliano viene avanti spingendoli a pugni
e a calci.</p>

<p>&mdash;Ne ho acciuffati due. Gli altri si sono squagliati.</p>

<p>Nella cucina bolle un infernale cazzottio fra le
ombre nere e le boccacce rosse del focolare. Fragore
di pentole. Una trentina di prigionieri con
una mitragliatrice. Entrano nel giardino pattuglie
d&rsquo;arditi fez neri, scamiciati, con altri prigionieri.</p>

<p>Incolonniamo le prede e le rimandiamo indietro.
Intanto la fucileria si accende a ventaglio colle
prime luci dell&rsquo;alba che scioglie gli incubi dei
prati.</p>

<p>Partiamo veloci, lasciando sulla sinistra un battaglione
di fanteria che conquista un grande prato
in fondo al quale una cortina d&rsquo;alberi sputa
maledettamente pallottole. E&rsquo; l&rsquo;ala dell&rsquo;esercito austriaco
che si ripiega per difendere Vittorio Veneto.
Accanita. Ora si aggiungono tre mitragliatrici che
rallentano l&rsquo;avanzata della nostra fanteria. Noi fi<span class="pagenum"><a name="Page_218" id="Page_218">[218]</a></span>liamo
sulla strada, per girare al largo di questa
estrema difesa, e giungere in Vittorio Veneto.</p>

<p>Due ore dopo vi entriamo con venti autocarri rigurgitanti
di arditi fez neri. Impetuoso scamiciamento,
fucili branditi da braccia pazze, bocche
squarciate dal canto, lazzi feroci di gioia barbarica
nel polverone incandescente, fiocchi neri al vento,
bandiere nere che spazzano gli alberi sotto il sole
che pomposamente si spacca in cannonate arroventando
l&rsquo;aria. Beviamo nella corsa un simun
africano saporito di allegria infantile. La polvere
calda sulle labbra è lo zucchero della vittoria. Rimbalzano
in aria i cuori nostri gareggiando in splendore,
furore e rotondità trionfali con le nuvole
tronfie e ricche d&rsquo;oro che vorrebbero certo metallizzarsi
per combattere anch&rsquo;esse e schiacciare il
nemico. Belle nuvole di Vittorio Veneto, gonfiate
da tutti gli aliti italiani dove eravate, donde venute?
Vi lodo di aver perduto nel vento le belle
curve flessuose femminili per assumere soltanto le
forme aggressive impennate e gli spigoli infilzanti!</p>

<p>Questa nuvola a destra soffia getti di lava d&rsquo;oro
fra i suoi mille baffi accecanti, il suo irto pelame
variegato e la sua coda altissima di tigre d&rsquo;argento.
Altre nuvole come spazzole di bragia rigovernano
accanitamente quel nuvolone-cavallo dalle troppe
zampe correnti come i primi cavalli dinamici dei
pittori futuristi. Un&rsquo;altra nuvoletta agile di nickel
fila, fila verso il mare come una torpediniera grondante
di liquido azzurro per raggiungere forse<span class="pagenum"><a name="Page_219" id="Page_219">[219]</a></span>
la squadra italiana. Sul mare, sul mare, certo, anche
sul mare, ora l&rsquo;Italia vince. Ma sulla testa un&rsquo;altra
bella nuvola di vittoria. Mi sporgo fuori dalla
blindata per ammirarla. E&rsquo; un cerchio, un grande
cerchio d&rsquo;oro massiccio dipinto di rozzi pomi vermigli.
Degna corona del vincitore Caviglia che,
scopati i vecchi piani strategici, seppe mediante
le sue spie volanti in aeroplano sui notturni accampamenti,
scoprire il punto debole del nemico
e colpirlo nell&rsquo;immenso scacchiere, mortalmente.
L&rsquo;esercito Austriaco ferito nella saldatura delle
due sue armate del Grappa e del Piave, cade a
pezzi. Pezzi potenti, armatissimi, ancora disciplinati,
che cercano di sfuggire agli inevitabili accerchiamenti.</p>

<p>Nella città di Vittorio Veneto c&rsquo;è festa e battaglia.
Canti di gioia, fucileria rabbiosa, facce in
lagrime, pioggia di fiori, inseguimenti al galoppo
nei giardini e su per le scale, pugilati e strangolamenti
di difensori nei fossati. La città ci riceve a
finestre spalancate. Quel balcone rigurgita di donne.
Le grida prolungano le capigliature. Capriole
di scugnizzi nel fango, fra le pazze motociclette che
scimmiottano aizzano le mitragliatrici.</p>

<p>Grondano le facce degli arditi che s&rsquo;arrampicano
sulle terrazze. E anche sui tegoli rossi dei tetti.
Colle corde tirano su una mitragliatrice. Puntata.
Contro quel quartiere laggiù dove i bosniaci resistono.
Entro in una vasta piazza colla mia 74. Tutte
le donne scarmigliate intorno alle ruote. «Accidenti<span class="pagenum"><a name="Page_220" id="Page_220">[220]</a></span>
alle donne! Via! Via! Sarete colpite!» Ma poco
importa! Se ne infischia questa giovane che spara
col moschetto da un portone contro il fondo del
cortile.</p>

<p>Spara, poi si slancia dentro. Tumulto grigio verde.
Braccia nude e capelli al vento. La gioconda
chiacchiera veneta pettegola colla mia mitragliatrice
che bersaglia un caseggiato zeppo di bosniaci e
prostitute austriache. Vittorio Veneto ne conteneva
circa un migliaio, di quelle donne d&rsquo;ogni classe
camuffate da Crocerossine, felici di servire a
tutti gli usi e istinti dell&rsquo;esercito austriaco pur di
mangiare, ciò che era diventato difficile in Austria.
Avevano collaborato coi soldati nelle ciniche
requisizioni ed erano odiatissime.</p>

<p>«Quelle vacche, quelle vacche! bisogna massacrarle!
Mi dia un fucile per carità, signor tenente,
mi dia un fucile! Ci vado io e le sgozzo, le <a name="tn220" id="tn220"></a><ins class="correction" title="Testo originale: sgozzo!">sgozzo!»</ins></p>

<p>&mdash;Perchè un borghese spari così sui soldati, bisogna
che sia inferocito dalla vendetta! sentenzia
Ghiandusso.</p>

<p>Altre donne accorrono, mi baciano le mani, mi
stringono i fianchi, tentano di portarmi via il revolver.
Delle bionde sedicenni gracili e gentili sembrano
forsennate.</p>

<p>La Vendetta, Forza gigantesca irta di baionette,
pugnali, spilloni, unghie di donne, rotola nell&rsquo;aria
tiepida profumata dei giardini.</p>

<p>La Vendetta, Forza elementare cocciuta sintetica,
nutrita da milioni di rancori covati. Il padre<span class="pagenum"><a name="Page_221" id="Page_221">[221]</a></span>
maltrattato e schiaffeggiato. La sorella incinta buttata
giù dal letto per rubarne le lenzuola. Il vecchio
beffeggiato. La vacca, l&rsquo;unica vacca rimasta
per il latte ai bambini, rubata. Il colonnello austriaco
che baciò per forza mia sorella! Bisognava
cedere e subire quel corpo schifoso perchè
la mamma non morisse di fame. E i buoi, il rame,
la biancheria, tutto rubato. I mobili, tutti portati
via da quei ladri, ladri, ladri! La Vendetta rotola
nel cielo con i volumi mostruosi di quelle nuvole
irte di raggi acutissimi brucianti, che penetrano
nelle ossa, facendone sprizzare lagrime di fuoco.</p>

<p>Ricordo, ricordo che in me, nei miei soldati e in
tutte le facce nere polverose degli arditi la Vendetta
penetrava, imbeveva <a name="tn221" id="tn221"></a><ins class="correction" title="Testo originale: di se">di sè</ins> ogni fibra, scatenava
i muscoli, unghiava le labbra, gli occhi le
orecchie.</p>

<p>Vento caldo di ferocia era l&rsquo;alito diabolico di questa
divinità tremenda: la Vendetta! Vendicare un
anno di soprusi, saccheggi, prepotenze e crudeltà!
E quei famosi bollettini spavaldi e imbecilli dello
Stato Maggiore germanico dopo Caporetto! Come
dimenticarli? Sentivo, sentivo, in me gli insulti
atroci alla mia razza bella, intelligente, lirica, geniale,
pronta a tutte le generosità, bontà, cortesie,
e così mal ripagata da quei bruti smargiassi! Bruciano,
bruciano ancora le ingiurie di quella soldatesca
ingorda e balorda. In nome di quale giustizia
mille volte più che divina posso io dimenticare?
Io non sono San Francesco. Sono un futurista<span class="pagenum"><a name="Page_222" id="Page_222">[222]</a></span>
italiano, più umano d&rsquo;ogni essere umano, e civilizzatissimo.
Ma la bestia immonda, merita la lezione,
una spaventosa definitiva lezione. Nel cielo
di Vittorio Veneto rotola la Vendetta coi suoi
abbacinanti volumi di nuvole tonde irte di raggi
acutissimi. Viaggia con lei un&rsquo;altra Forza vestita
di sciarpe eleganti di nuvole rosee che schioccano
ed è la divina Allegria italianissima, con morbide
frange di dolcezza. Questa spensierata vorrebbe
avvolgere rinfrescare l&rsquo;impetuoso corpo aereo tropicale
della Vendetta. Con mille moine delle sue
carezze e sorrisi, frange di piume volubili, la Forza
dell&rsquo;Allegria spruzza di rosa le ombrie tiepide
dei giardini, risveglia i sapori delle frutta autunnali
e cuoce i profumi dei nascituri fiori primaverili
che le fanciulle porteranno nei capelli obliosi,
coi fidanzati, quando la guerra sarà dimenticata
e il nemico perdonato poichè vinto. Ma la Vendetta
urge, preme dall&rsquo;alto, urlando con le mille bocche
delle donne:</p>

<p>&mdash;Massacrarle, massacrarle bisogna! Quelle
puttane!... Erano tutte d&rsquo;accordo con loro! D&rsquo;accordo
con quelle canaglie! Volevano che andassimo
a letto col colonnello! Dov&rsquo;è il colonnello?
dov&rsquo;è il colonnello Sweiger? Se lo trovo, gli mangio
il cuore! Sì, signor Tenente, glielo mangio io!</p>

<p>Intanto si sentiva dovunque come la respirazione
vasta di un mare, ed era la respirazione della Vittoria
che invadeva le strade colmando ogni essere
vivo, uomo, donna, fanciulli, altrettanti vasi capaci<span class="pagenum"><a name="Page_223" id="Page_223">[223]</a></span>
straripanti in lagrime e risate di gioia. Tutti vi si
abbandonavano, tutti. Ma per brevi istanti, poichè
la Forza della Vendetta ritorna, implacabile,
affamata! La vedo, la sento piombare in un gorgo
di donne con un grido, una parola. Il gorgo
diventa frenetico. A calci a pugni le false crocerossine
Austriache sono trascinate in mezzo alla
piazza.</p>

<p>Sinistro tafferuglio. Le donne vogliono strappare
agli arditi la preda. Un colosso bosniaco crolla, la
faccia revolverata: orrenda spugna rossa.</p>

<p>La fucileria cede, cede alla periferia della città.
I comandi prendono il sopravvento. Io libero i bosniaci
prigionieri, faccio sgombrare la piazza e di
nuovo in blindata per le strade della città. Continua
nel mio cuore il tumulto d&rsquo;una rissa dolorosa fra
due mie anime.</p>

<p>L&rsquo;anima umana sensibile e visionaria che tutto
comprende, prevede immagina, perdona, riassume
in uno spasimo d&rsquo;angoscia tutti i dolori dei vinti,
discernendo fra le colpe dei capi e le brutalità meccaniche
dei greggi, lotta ora furiosamente contro la
seconda Anima selvaggia sanguigna, negra sorella
della ferocia generale, e legata alla massacrante
Vendetta aerea. Questa non è ancora sazia!</p>

<p>Giù nel quartiere di Serravalle vociare e confusione.
Gli arditi si precipitano in un portone. Li
raggiungiamo troppo tardi.</p>

<p>Quando entro tre bosniaci sono a terra sventrati.
Non mi pento d&rsquo;essere arrivato in ritardo poichè<span class="pagenum"><a name="Page_224" id="Page_224">[224]</a></span>
vedo nello loro tre mani destre tre enormi mazze
ferrate.</p>

<p>&mdash;Buon giorno, Marinetti, mi dice il colonnello
Trivulzio, con la pipa in bocca. Non compiangete
quelle belve e guardate!</p>

<p>Lo seguo in un camerone dove contro il muro
sono attaccate in bell&rsquo;ordine migliaia e migliaia di
mazze ferrate.</p>

<p>&mdash;Vi sono altre tre camere piene come questa.
Basta per ora. Usciamo! V&rsquo;invito a colazione.
Prenderemo il caffè in una strana famiglia mezzo
austriaca, tutta smorfie e baci per noi. Divertentissimo.
Venite.<span class="pagenum"><a name="Page_225" id="Page_225">[225]</a></span></p>




<h2><a name="XIX" id="XIX"></a>XIX.<br /><br />

LA VILLA DEVASTATA</h2>


<p>A tavola i bollettini di guerra stupefacenti e i
giornali colmi di vittorie passano di mano in mano
sulla pasta asciutta. L&rsquo;appetito lotta col cuore ebbro
che sotto i tonfi delle notizie gioiose vorrebbe
schizzare lagrime e singhiozzi felici. Cinquantamila
prigionieri, 300 cannoni. Il colonnello Trivulzio
annunzia:</p>

<p>&mdash;L&rsquo;intero sistema difensivo del Grappa è caduto
nelle nostre mani!</p>

<p>Uragano d&rsquo;applausi. Un bersagliere ciclista scaraventa
dalla gioia tutta la sua pastasciutta fumante
in faccia del suo compagno. Questo ridendo
calmo sornione, ingolla due bicchieroni di
vino, poi ne riempie un terzo e pluff! doccia di
rosso il suo assalitore.</p>

<p>&mdash;Io non mangio più, non ho più fame, dice
Trivulzio; sono pieno come un otre di gioia pesante...
Ho avuto le due gioie sognate! Prima:
vendicare Caporetto. Seconda: finire malgrado la
mia età la guerra, godendo la vittoria con l&rsquo;animo
d&rsquo;un giovane! Andiamo a prendere il caffè al
primo piano. Fra mezz&rsquo;ora ordine di partenza.</p>

<p>Tutti in fila entriamo dalla signora Lucatich.<span class="pagenum"><a name="Page_226" id="Page_226">[226]</a></span>
Un tenente, bersagliere ciclista, ha portato con sè
un piatto di carne che divora camminando. La
padrona di casa, donnone biondastro, dal corpo
liquefatto, straripante, ossequia in buon italiano.
Ci presenta sua figlia, magrolina, bionda, slavata.
Parla anch&rsquo;essa molto bene in italiano correggendo
così il carattere tedesco dell&rsquo;interno:
quattro oleografie di Siglinde, Sigmund, Sigfrid e
Drago, Ondine ecc., a tinte rosse, azzurre, verdi,
violente, stonate, antipatiche.</p>

<p>La signora Lucatich che versa in giro il caffè,
ci minaccia colle sbrodolanti mammelle. Poi apre
il pianoforte a coda. Subito un capitano dei bersaglieri
s&rsquo;impadronisce della tastiera come il canto
si impadronisce della marina napoletana. Nerissima
capigliatura impennata, pizzo nero, faccia
di bersagliere di Lamarmora in una stampa del
&rsquo;48. Il capitano canta: Me ne vogl&rsquo;ì in America...</p>

<p>Il lamento nostalgico, patetico, lacerato della sua
bella voce meridionale dilaga. Naufragano un
istante le anime nostre irte e gli angoli duri dei
nostri temperamenti.</p>

<p>Nella melodia soave, ironica, carezzevole, la voce
si sviluppa delicatamente sale e s&rsquo;intenerisce
morendo, poi con vellutate violenze si scaglia in
ondate impetuose su, su fino a delle note fulve,
calde, sorridenti. L&rsquo;eleganza imperiosa e maschia
della voce domina, determina e precisa la passione.
L&rsquo;immaginazione nostra evoca il golfo napoletano
nella sua carnalità lunare che comple<span class="pagenum"><a name="Page_227" id="Page_227">[227]</a></span>tando
la facile melodia forma un alto elastico vivo
capolavoro del genio italiano.</p>

<p>Ma uno grida:</p>

<p>&mdash;Basta col sentimento! Suonami una cosa allegrissima
pazza.</p>

<p>La signora Lucatich si avvicina al piano forte,
vorrebbe consigliare. Il capitano scatena l&rsquo;introduzione
del Barbiere di Siviglia. Gioia generale. Io
spacco una sedia, rovesciandomi indietro di scatto.
Tutti in piedi, giro tondo intorno alla tavola. Pigliamo
nel vortice la cameriera che abbracciata,
palpata e rischizzante di braccia in braccia, mi mormora
accennando alla padrona:</p>

<p>&mdash;Se la intendeva cogli austriaci!</p>

<p>Ma un accordo funereo e grave mi attira al
pianoforte.</p>

<p>&mdash;Che cosa suona, signorina?</p>

<p>&mdash;Beethoven... Beethoven è più grande di
Rossini.</p>

<p>Un urlo selvaggio.</p>

<p>&mdash;Ma cosa ne sa lei? Cosa ne sa lei? Rossini è
smisurato! Abbasso Beethoven! Beethoven è morto
quattro anni fa! Rinascerà se vorremo fra quindici
giorni. Ora è ancora sepolto e Wagner pure
con suo fratello Von Kluk, suo cugino Hindenburg
e Ludendorf cretino quanto quel Sigfrid che è sulla
parete. E lei, signorina, si convinca che l&rsquo;Austria
è morta e che non si festeggiano gli <a name="tn227" id="tn227"></a><ins class="correction" title="Testo originale: Italilani">Italiani</ins> suonando
Beethoven. Con tutto il rispetto che ho sempre
dato al bel sesso, le dichiaro che lei è una cre<span class="pagenum"><a name="Page_228" id="Page_228">[228]</a></span>tina!
Noi italiani di Vittorio Veneto possiamo finalmente
strafotterci di Sigmund di Sigfrid e anche
del Drago germanico! Così!</p>

<p>Strappai quattro quadri e sfondandoli a pedate
li infilai sulla testa a quattro amici. Poi tutti giù
per la scala dirigendo l&rsquo;orchestra e cantando il
«buona sera... buona sera...» del Barbiere di
Siviglia.</p>

<p>L&rsquo;ordine di partenza non venne. Il colonnello
Trivulzio dovette sedare energicamente un principio
di tumulto fra gli arditi che accalcati nelle
strette gole di Serravalle erano impazienti di partire,
battersi, inseguire. Gridavano al tradimento,
si dichiaravano sacrificati ad altri reparti privilegiati.</p>

<p>Rimasi solo coll&rsquo;amico capitano Franci di Pietralunga,
incontrato la mattina e di cui constatavo
una volta di più lo strano mutismo e l&rsquo;ancor più
strana melanconia. Lo strinsi di domande:</p>

<p>&mdash;Tu non sai, mi rispose dopo un po&rsquo; d&rsquo;esitazione;
la mia vita passata... Dolley è partita;
sparita non si sa dove!... Qui a un chilometro da
Vittorio c&rsquo;è la nostra villa... Vi abbiamo vissuto
tre anni, felici, felici d&rsquo;amore, come in paradiso.
La villa deve essere tutta devastata. Vorrei andare
a vederla; ma non solo. Sono troppo triste. Vuoi
accompagnarmi? In mezz&rsquo;ora andiamo e torniamo.</p>

<p>La cosa non mi sorrideva, ma vidi due lagrime
negli occhi di Franci e accettai.<span class="pagenum"><a name="Page_229" id="Page_229">[229]</a></span></p>

<p>C&rsquo;informiamo. Siamo in libertà sino alle nove
di sera. Via, a passo rapido, quasi di corsa.</p>

<p>&mdash;Questo sentiero è più breve, dice Franci.
Quante volte l&rsquo;ho percorso con lei... Ora è tutto
allagato, ci infangheremo. Mi secca per te.</p>

<p>&mdash;Non importa, avanti, presto!... Dimmi,
Franci, raccontami, quando ti lasciò?</p>

<p>&mdash;Dopo Caporetto è andata a Firenze. Mi ha
scritto una lettera, l&rsquo;ultima sua lettera, poi più
nulla, nulla, nulla. Ho interrogato tutti i suoi parenti
quando fui in licenza. Mi risposero vagamente
che era partita per Londra. Ti ricordi l&rsquo;ultima
volta che sei venuto a trovarci? Avete parlato
di Londra insieme tutto il tempo! Ecco la villa...
Eccola!</p>

<p>Attraversiamo dei vigneti sconvolti e pestati dalle
cannonate. Tra gli alberi, la facciata della villetta
elegante appare quasi intatta, bianca, colle
sue finestre aperte che bevono golosamente i raggi
obliqui scarlatti del sole. Il muro del giardino
è qua o là affumicato da cucine di soldati scomparse.</p>

<p>&mdash;Qui, mi hanno detto, sono stati accampati
molto tempo i bosniaci.</p>

<p>I due battenti del cancello, scardinati, crollati
l&rsquo;uno sull&rsquo;altro, pendono obliqui in fuori. Entriamo
da una breccia del muro. Penombra verde,
appestata da un odore acido e dolciastro di sterco,
piscio di cavalli, legno bruciato. Franci mi prende
la mano e me la stringe forte. Lo guardo: ha<span class="pagenum"><a name="Page_230" id="Page_230">[230]</a></span>
gli occhi gonfi di lagrime, ma si irrigidisce. Buchi
di cannonate, gomitoli di sterpi, liane, rovi. Rotaie
profonde di autocarri, matasse di reticolato e
immondizie. La villa è realmente quasi intatta. Ha
una ferita leggera di granata. Ne palpo le schegge
cadute a terra. Il muro ha resistito. La porta è ingombra
di rottami. Saltiamo dentro dalla finestra.</p>

<p>&mdash;Questa è la camera da letto, dice Franci, aggrappandosi
a una poltrona.</p>

<p>Io avanzo nella penombra esplorando. Nel centro,
quelle canaglie di bosniaci hanno fatto un fuoco
con tutti i libri della libreria. Odore di cuoio
cotto e di cavolo marcio: nauseante.</p>

<p>&mdash;Anche lì hanno acceso il fuoco, nel mezzo del
tappeto persiano. Questa macchia sembra sangue,
forse è vino. In cantina v&rsquo;era molto champagne.
L&rsquo;impiantito è sfondato. Qui hanno vomitato sul
letto! Porci! E&rsquo; un vero lago di fango, vino.
Dio che orrore! Una vera cloaca!... Strano! Hanno
rispettato l&rsquo;armonium!</p>

<p>Mentre io esploro così ad alta voce questo luogo
divenuto infame, Franci ha trovato in un armadio
una piccola lampada a petrolio.</p>

<p>&mdash;Bizzarrie dei saccheggi! Come diavolo non
hanno scovato questa lampada! dice Franci e
l&rsquo;accende.</p>

<p>Io apro l&rsquo;armonium e appoggio le mani sulla
tastiera provando il pedale. L&rsquo;accordo funebre,
tremante, lento, sfinito sale inondando il silenzio<span class="pagenum"><a name="Page_231" id="Page_231">[231]</a></span>
d&rsquo;una amarezza disperata. Al terzo accordo mi fermo,
poichè sento il mio amico singhiozzare dietro
di me. Vado a sedermi vicino a lui e gli batto sulla
spalla per confortarlo:</p>

<p>&mdash;Su coraggio, devi dimenticare, vieni via è
meglio per te.</p>

<p>&mdash;Non posso dimenticarla, non posso. Vedi,
malgrado il fetore, l&rsquo;orrore di questa camera, io
la sento qui, lì dietro. Dolley è nella villa! Verrà,
verrà! Viene! Ecco il suo passo leggero, scivola
con quelle piccole babbucce comprate insieme a
Costantinopoli. Aveva una vestaglia di seta grigio-perla
e le babbucce con tante perline... La sento.
La vedo quasi. Se mi fermassi qui tutta la notte mi
apparirebbe. Ne sono sicuro! Oh come piangerebbe
a vedere tutti i suoi cari volumi bruciati!
Lei così intelligente, fine! Ah! quei suoi profondi
occhi! Talvolta... un po&rsquo; pazzi! Avevano d&rsquo;un
tratto dei riflessi duri. Un attimo. Ma l&rsquo;azzurro si
bagnava subito e ridevano, ridevano. Eppure mi
amava, mi amava! Ha fatto mille pazzie per venirmi
a trovare al fronte. Che lacerazione, i nostri
distacchi! Ed ora finito, finito, per sempre finito!
Dov&rsquo;è dove è andata! Dove? Dove? Dove?
Almeno sapere! Sapere qualche cosa. Chi ama?
Con chi è?</p>

<p>La lampada si affievoliva, ma Franci non voleva
alzarsi. Bruscamente preso dall&rsquo;irruenza dei singhiozzi
si mise a graffiarsi le mani con ferocia.
La fatica di questi giorni di battaglia e il dolore<span class="pagenum"><a name="Page_232" id="Page_232">[232]</a></span>
scoppiato frustavano i nervi di quel povero corpo
dilaniato. Non badai alle sue mani che annaspavano
nell&rsquo;aria. Afferrarono il tavolino che reggeva
la lampada. Questa crollò, divampando. Il fuoco
scivola col petrolio incendiando un ammasso di
stracci. Il fuoco corre, si arrampica crepitando.
Franci resta immobile, seduto. Io rimango pure
immobile, seduto. Quando fu certo che il fuoco non
si sarebbe più spento Franci mi disse:</p>

<p>&mdash;Ora andiamo!</p>

<p>Gli strinsi la mano e lo seguii dicendo:</p>

<p>&mdash;Sono d&rsquo;accordo coi bosniaci e con te.</p>

<p>Annotta. Appena scavalcato il muricciolo vediamo
un ufficiale a cavallo sul sentiero buio.</p>

<p>&mdash;Lo conosci? mi dice Franci.</p>

<p>&mdash;No. Ad ogni modo ci ha visti uscire dalla villa.
Questo è seccante.</p>

<p>Noi fermi sull&rsquo;attenti. E&rsquo; un generale. Dall&rsquo;alto
del suo cavallo ci interroga con furia brutale:</p>

<p>&mdash;Cosa facevano là dentro? Perchè si sono allontanati
dai loro reparti? Non è il momento di
curiosare nelle ville! Ignorano certamente il loro
dovere di ufficiali! Se tutti gli ufficiali fanno
come loro si perdono le battaglie! Vadano! Vadano!
Vadano per Dio! Vadano presto ai loro accampamenti!</p>

<p>E il generale si allontanò dopo questa valanga
di parole che non mi aveva concesso la minima risposta.
Io rido fragorosamente. Franci irritato si<span class="pagenum"><a name="Page_233" id="Page_233">[233]</a></span>
meraviglia della serenità colla quale ho ascoltato
quell&rsquo;alto berretto insolente e maleducato.</p>

<p>&mdash;Evidentemente, caro Franci, tu ignori la meravigliosa
teoria del giaguaro inventata da me.
Tutti l&rsquo;applicano efficacemente. La mia teoria del
giaguaro è ormai popolare. Ti potrà essere utile.
Te la spiego in due parole. Ogni volta che ti capita
addosso uno di codesti burbanzosi superiori nevrastenici
e rabbiosi, guardati bene dall&rsquo;ascoltare le
insolenze, minacce e bestiali interrogazioni sue.
Fermo sull&rsquo;attenti, osserva scientificamente il suo
grugno inferocito e cerca di catalogare la belva fra
le belve più pericolose di un serraglio. Silenziosamente
o rivolgi a te stesso un discorso di questo
genere: Bene! bene! Una vera fortuna, potere
ammirare da vicino e senza gabbia il celebre Giaguaro
del Bengala! Ah! non sapevo, questo giaguaro
divora dunque diciotto ufficiali al giorno e
sessantacinque soldati. Si nutre così in tempo di
guerra. Dorme poco. Tre ore gli bastano per digerire
tanta carne umana. In tempo di pace, mangia
a colazione i suoi tre figli, sua zia, e anche sua
moglie. Ma questa è assolutamente indigesta! Non
la mastica mai abbastanza, cosicchè le ossa non
assimilate della moglie gli schizzano fuori dalla
fronte. Vedo, vedo, ciò gli serve d&rsquo;altronde a tener
su il berretto. Caro Franci, se applicherai sistematicamente
la mia teoria del giaguaro, non ti
farai mai del cattivo sangue.</p>

<p>Alle nove di sera si parte da Vittorio Veneto.<span class="pagenum"><a name="Page_234" id="Page_234">[234]</a></span>
Il comando non ha preveduto l&rsquo;allagamento di una
strada di campagna e c&rsquo;incolonniamo, cavalleria e
blindate, in un vero pantano. Nel buio ad un bivio,
mi sento chiamare. Sporgendomi dalla mia blindata
riconosco Franci a cavallo in testa al suo
squadrone. Alto, elegante, muscoloso. Indovino
più che vedo nel buio la sua faccia volta in alto
che forse cerca fra le stelle quelle perdute per
sempre.</p>

<p>&mdash;Buona sera, Marinetti! La strada che prendiamo
rasenta la villetta.</p>

<p>Ci avviammo, ma dopo un chilometro eravamo
impantanati fra filari di vigneti, rovine di case
e campi allagati. Tutti i cavalieri appiedati, guidando
per mano i cavalli che affondavano continuamente
nella pece saponacea del terreno. Urti
e scossoni infiniti, bestemmie, comandi non ascoltati,
ingiurie, gomitate, calci di muli. Un cavallo
s&rsquo;impenna e resta preso colle zampe in un reticolato.
Un mulo non si districa più dai filari. Un altro
è crollato giù nel fosso profondo. Beve. Si gonfia
d&rsquo;acqua. Una corda! Occorrono delle corde per
tirarlo fuori! Io supplico il capitano Raby di fermare
la nostra squadriglia. Le ruote della mia
blindata sono incastrate nella mota.</p>

<p>Rrrrrr di motore, tin zin zan zang di casse di
cotture.... «Accidenti, fetente, mascalzone! Metti
una corda sotto la pancia al mulo! Chi è quel porco
che ci ha cacciati in quest&rsquo;inferno? Sarà una carogna
imboscata!».<span class="pagenum"><a name="Page_235" id="Page_235">[235]</a></span></p>

<p>Giù bestemmie nel flic-flac delle pozzanghere.
Tutto si pigia, si urta, urla, capitombola e ingiuria
nella notte buia che vuol perfezionare l&rsquo;impantanamento
con una sua pioggerella lenta lenta. S&rsquo;inzuppa
così di lagrime nere la villa piena di fascino
tragico. Questo pantano forse non è che povera
carne tumefatta intorno a quella ferita dolorante.
Le blindate sono ferme, invischiate. A cento metri
il lume di una fattoria. La svegliamo con grandi
urli. Nell&rsquo;impossibilità assoluta di ricevere e domandare
ordini, il capitano decide di aspettare l&rsquo;alba.
I miei amici, temendo i pidocchi, dormono in
blindata.</p>

<p>Io sono affranto e sfidando gli insetti accetto
una strana ospitalità nel granaio della fattoria trasformato
in dormitorio. Sembra quasi la camera
nuziale di un sultano. Diciannove materassi occupano
tutto l&rsquo;impiantito. Sui diciotto occupati, diciotto
donne, d&rsquo;ogni età e d&rsquo;ogni calibro. Nella penombra
le vocine giovanili mi invitano.</p>

<p>&mdash;C&rsquo;è un letto, uno solo, un materasso per lei,
tenente! Siamo in <a name="tn235" id="tn235"></a><ins class="correction" title="Testo originale: diociotto">diciotto</ins> donne; se non ha paura,
venga pure!</p>

<p>Mi coricai. Ricominciava l&rsquo;impantanamento, ma
questo allegrissimo. Nessuno poteva dormire.
Troppe pulci. Chiamiamole pulci! Troppi aliti.
Non tutti primaverili! E c&rsquo;erano i buoni profumi
della carne giovane, ma anche alcuni puzzi che mi
pugnalavano le nari di tanto in tanto. Molta allegria
e i rubinetti della chiacchiera veneta tutti <span class="pagenum"><a name="Page_236" id="Page_236">[236]</a></span>aperti.
Una mi raccontava naso a naso tutte le canagliate
austriache senza dimenticarne una. Forse
mi addormentai per mezz&rsquo;ora, due o tre volte. Mi
scoteva, dovevo ascoltarla. Alla mia destra c&rsquo;era
una bella ragazzotta alquanto polputa. Indago.
Esploro, ride. Incomincia il gioco del solletico. Nel
buio le donne anziane sbuffano, discutono, complottano
contro di me; ma le giovani mi difendono.
Se qualcuna si ribella, le altre in coro: «Lascialo
fare, lascialo fare, siamo tutti italiani! Evviva
l&rsquo;Italia!». Ad un tratto tre moraliste si slanciano
su di me e tra il serio e il buffo mi tirano
per le gambe. Tentano d&rsquo;imbavagliarmi con un cuscino.
Sarei disposto a far la fine di Desdemona,
ma puzza troppo il cuscino. Mi libero con un pugno
che disgraziatamente finisce in un occhio a un
marmocchio.</p>

<p>Uhèèè! Uhèèè!<span class="pagenum"><a name="Page_237" id="Page_237">[237]</a></span></p>




<h2><a name="XX" id="XX"></a>XX.<br /><br />

LE FORZE DELLA GIOIA, DELLA PIETÀ<br />
E DELLA VENDETTA</h2>


<p>Balzo in piedi, sveglio i compagni che dormono
ognuno sul suo volante e subito con sforzo nel
rombo bronchiale catarroso dei motori inferociti ci
svincoliamo dal pantano. Via, via a grande velocità
verso Polcenigo. La cavalleria non potrà così presto
disimpegnarsi. Saremo soli, primi, anzi primissimi,
nell&rsquo;inseguimento dell&rsquo;ala sinistra austriaca
che si ripiega sul Tagliamento.</p>

<p>Menghini è al volante: muscoloso, ventenne, veneto
begli occhi scuri intelligenti, faccia entusiasta
di bambinone innamorato della vita. Adora le donne
e il vino senza cedere loro nulla d&rsquo;importante.
Scherza sempre ma ripiglia a volo la sua allegria
e le sue burle spensierate per identificarsi col volante
e col motore, fusione perfetta. Mi piace perchè
armato d&rsquo;istinti sicurissimi. Guida come si nuota,
coi suoi nervi ramificati e vibranti su tutta la
superficie della macchina. Sa che la corazza della
ruota di destra passerà esattamente a due <a name="tn237" id="tn237"></a><ins class="correction" title="Testo originale: centrimetri">centimetri</ins>
da quel carro.</p>

<p>Menghini questa mattina è loquacissimo; la gioia
della vittoria gonfia di calore inebriante il suo cor<span class="pagenum"><a name="Page_238" id="Page_238">[238]</a></span>po
giovanile. Lo ascolterei volentieri, ma temo gli
straripamenti della sua immaginazione. Dobbiamo
combattere ancora. Perciò calma e poche parole.
Seduto alla sua sinistra, colla schiena presa nella
cinghia-spalliera, mi sporgo di tanto in tanto dallo
sportello di sinistra aperto per spiare l&rsquo;alba che
s&rsquo;affretta.</p>

<p>Si leva il vento, non piove più.</p>

<p>Sprizzano qua e là le prime luci bianche quasi
rosee, vorrebbero essere rosse, come le risatine
frenate d&rsquo;una educanda che indovina nel discorso
severo della suora notturna l&rsquo;immancabile annuncio
del perdono e della dorata ricreazione ventosa.
Vaste, morbide, fresche letizie di luci sugli
orti e sui prati come guance d&rsquo;angeli in Paradiso
sognate dai dannati sotto i trapani dell&rsquo;inferno.</p>

<p>Tengo la gamba destra allungata sull&rsquo;invisibile
acceleratore delle velocità spirituali, la gamba sinistra
fuori dallo sportello di sinistra, piegata sul
predellino.</p>

<p>I bersaglieri ciclisti del colonnello De Ambrosis
ci raggiungono pedalando a destra e a sinistra.</p>

<p>Il cielo lavato sembra abbia pareti di maiolica.
Il vento con gomitate e rabbuffi spazza via all&rsquo;orizzonte
l&rsquo;ultima nuvola rossa-nera-avvinazzata poi
passando leviga la vallata davanti a noi, purissima
conca di smalto verde. Vasca tiepida per raffinatissimi
piaceri di carni ignude.</p>

<p>Una voce di donna sale da un prato e dondola
sopra di noi, morbida amaca. A sinistra rombi di<span class="pagenum"><a name="Page_239" id="Page_239">[239]</a></span>
cannonate lanciate a cavallo dei lontani monti trentini.
A destra il profilo di una collina intrisa di sole
s&rsquo;immerletta di cavalleria.</p>

<p>Lentezza ieratica, estetismo professorale, solennità
assurda di quel corteo medioevale che sembra
cerchi dei castelli antichi. Uno svolto della strada
mi permette di riconoscere il primo squadrone che
scende seguendo la cresta di una seconda collina,
in un quadro di Carpaccio. Rasenteremo fra poco
il primo plotone. Ecco Franci! O almeno mi pare.
<a name="tn239" id="tn239"></a><ins class="correction" title="Testo originale: Si, è lui!">Sì, è lui!</ins> Profilo elegante di bel cavaliere sul suo
alto, magro irlandese da guerra. Ha la testa piegata
indietro. Guarda il cielo. Offre, forse, la faccia
disperata a una possibile palla pacificatrice.
Sparisce. Quel corteo medioevale di cavalieri persiste
nella mia mente come un gran fregio scultoreo
sul frontone di un tempio, s&rsquo;impolvera come
un quadro nella penombra di un museo poi crolla
al rombo della mia macchina futurista.</p>

<p>Ridono le cento e cento ruote veloci dei bersaglieri
ciclisti. Grandi domeniche sportive delle democrazie,
scodellate fuori dalla città in ciclismi violenti
accaniti nutriti di polvere-sudore! Gioia popolare
dell&rsquo;aria aperta e dei polveroni solari fuori
dalle città-prigioni-officine-caserme, lanciata ora
verso litri di vino rosso da spaccare sulla testa del
Cecchino bettoliere sotto pergole di granate esplodenti!</p>

<p>Furia schiamazzante di contadini romagnoli in biciclette
all&rsquo;assalto del prete pidocchio nero insradi<span class="pagenum"><a name="Page_240" id="Page_240">[240]</a></span>cabile
da sradicare dal materasso delle città! Le
osterie che sventagliavano nei crepuscoli le canzoni
<a name="tn240" id="tn240"></a><ins class="correction" title="Testo originale: lughissime">lunghissime</ins> trascinate, ubriache e ubriacanti di
malinconia, sono spente. Questa più grande, un
tempo affollatissima, porta come insegna il motto
<i>Invidia e crepa</i>. Ha perduto il ritmo ansante del
gioco della morra.</p>

<p class="center">
Cinq du sett vott tri
</p>

<p>Ma si consola col: «Primo pezzo! fuoc!» della
batteria che spara nel suo orto scaraventando a
6 mila metri zuffe di acciaio avvinazzato.</p>

<p>Il polverone è un eccitante lirico. I rasoi del vento
gelato mi fanno la barba. La mia blindata canta
i record mondiali dei motori + il lavoro di mille
operai + ingegneri e ufficiali improvvisatori
geniali + Perrone Ansaldo e Fiat in lotta + la
gloria di Nazzaro velocità onnipresente + superiorità
del genio italiano + praticità italiana + futurismo
italiano.</p>

<p>&mdash;Ho verificato tutto, mi dice il sergente Locatelli
dietro di me. Gli scaffali-nastri in ordine,
sembrano una libreria. Nastri lucenti cassette di
petardi tutto a posto. La cupola girevole funziona
bene. Non un centimetro di spazio perduto. Il telo-tenda
cinghiato nel fortino di poppa non ingombra.</p>

<p>Voltato a metà, controllo nastri, serbatoio, caricatori,
ogni cosa amata, ogni cosa preziosa con
l&rsquo;affetto che mi lega a questa stupenda e veloce alcova
d&rsquo;acciaio.</p>

<p>&mdash;Guardi! mi dice Menghini.<span class="pagenum"><a name="Page_241" id="Page_241">[241]</a></span></p>

<p>Attraverso l&rsquo;occhio orizzontale della macchina
sotto la palpebra metallica un po&rsquo; alzata vedo sventolare
sul cofano, a prua, il gagliardetto triangolare
tricolore e il suo motto d&rsquo;oro «<i>Vincere o morire</i>»
scintillante nel primo raggio di sole. Zazà che dormiva
in uno scaffale-nastri si sveglia.</p>

<p>Sporgendomi dallo sportello di sinistra guardo
dietro di me la sua piccola testa intelligente che
abbaia bevendo il verde-roseo vento della corsa
nell&rsquo;aurora. Ghiandusso in piedi sul serbatoio di
benzina ha cacciato la testa nella botola osservatorio
della cupola e grida:</p>

<p>&mdash;Come è bella l&rsquo;Italia, signor tenente!</p>

<p>&mdash;E&rsquo; la prima volta che la vedi?</p>

<p>&mdash;<a name="tn241" id="tn241"></a><ins class="correction" title="Testo originale: Si,">Sì,</ins> signor tenente.</p>

<p>Valli, vallate, campi arati e praterie, tutto intorno
a noi si imbeve di sole con una avidità verginale,
s&rsquo;imbeve d&rsquo;un ardore italiano che certo sembra
nuovo alla carne dell&rsquo;uomo piena di tenebre
schiave e alla fibra dei vegetali che non amano dare
succhi allo straniero.</p>

<p>&mdash;Ascolti il motore come va bene, dice Menghini.</p>

<p>Rumore puro ritmato perfetto. E&rsquo; quasi un canto.
Languido, languido vellutato, un po&rsquo; lamentoso per
estrema dolcezza, quando il motore fa da freno in
discesa. Ora si sale. Ne gioisce il motore e al suo
rumore aggiunge flauti, clariiini, violiiini. Poi nitriiiti,
nitriiiti di tutti i cavalli scalpitanti che contiene.
L&rsquo;armonia si completa col cigolio di tutte le<span class="pagenum"><a name="Page_242" id="Page_242">[242]</a></span>
costole d&rsquo;acciaio. Vibrano, le giunture metalliche.
Pare sul rrrrombo del motore il festante cicicicigolio
di mille passeri giulivi che la blindatura imprigioni
come una gabbia volante. Quei passeri d&rsquo;acciaio
vogliono gareggiare coi passeri sbarazzini che
godono il verde della campagna intorno! Eppure ora
non decifro più le origini di questo rumore confuso
che certo ha per base il rumore del motore,
tanto si è arricchito d&rsquo;altri suoni ed è divenuto
umano. Ampio rumore febbrile, dilagante, flebile
e aspro che ora s&rsquo;avventa, c&rsquo;investe come una ondata.</p>

<p>&mdash;Polcenigo! grida Ghiandusso... tutti i borghesi
corrono nella campagna, verso di noi! Donne,
bambini... Quante donne!</p>

<p>Vivaaaa! Italiaaaaaa! Vivaaaaa!</p>

<p>Aaaaaaa!</p>

<p>Sento un tuffo di gioia brutale nel cuore che mi
rimbalza in gola. Via, fèrmati, cuore mio, se non
sei un cuore di donna! Il cuore sotto la morsa della
volontà cede ma subito piange silenziosamente,
quasi muore in un vasto lago di pianto.</p>

<p>Come frenare questa gioia cara tiepida soave che
mi punge gli occhi? Gioia intrisa di pietà e di angoscia!</p>

<p>Vivaaaaaa! Italiaaaaa!</p>

<p>&mdash;Attento, Menghini, sorveglia la strada, non
arrotare i bambini, per carità!</p>

<p>Ad ogni angolo di villaggio una folla colorata rorida
di allegria solare. Braccia nude al cielo, fazzo<span class="pagenum"><a name="Page_243" id="Page_243">[243]</a></span>letti
al vento della corsa e fiori che sfiorano la blindata.
Polcenigo, Castello d&rsquo;Aviano e Villetta sono
preziose miniature di villaggi disposti sopra una
serie di colline verdi, basse, flessuose. La strada
che li attraversa tutti va su e giù con grazia disinvolta,
curve molli persuasive seguendo le ondulazioni
musicali del paesaggio. La strada bianca
ondeggia e freme come un immenso albero caduto
sotto il peso dei suoi villaggi appollaiati a destra
e a sinistra sui rami.</p>

<p>Vivaaa! Italiaaaaaa!</p>

<p>Siamo i primi italiani che liberano Villetta. La
sorpresa è grande. La notizia rimbalza di casolare
in casolare lontano lontano chilometri e chilometri
collo scatto lungo infilzante dei primi raggi di questo
sole. Corrono a perdifiato contadini e contadine.
Mille grida tra i fienili e abbaiare di cani
furenti come per una caccia. Corrono le vecchie.
Quel mendicante con stampelle sembra un pellicano
veloce. Pietà, pietà per quella vecchia trascinata
a forza come un sacco dalla figlia scarmigliata
che urla. Finestre sbatacchiate. Sono loro!
Sono gli italiani! E giù per le scale. Ruzzoloni e
ressa sulla soglia.</p>

<p>Vivaaa! Italiaaa! Benedeeeetti!</p>

<p>Dobbiamo rallentare. Tutta la popolazione è addosso.
Passione passione che ci soffia sul viso
come un forno acceso. Siepe di contadine, intrico
di braccia alzate, mani striscianti sulla blindata
e unghie che la graffiano con delirio affettuoso.<span class="pagenum"><a name="Page_244" id="Page_244">[244]</a></span></p>

<p>Bevo questo entusiasmo tragico e selvaggio. Cuore
mio, fèrmati, se non sei un cuore di donna!</p>

<p>Io grido, forzando la voce per dominare il fragore:</p>

<p>&mdash;Grazie, grazie! Viva l&rsquo;Italia! Abbiamo fretta,
lasciateci passare!</p>

<p>Ma la messe gioconda di braccia e facce impetuose
non cede, s&rsquo;infittisce, vorrebbe fermarci, abbracciare,
strangolare d&rsquo;amore la blindata. I miei
occhi pieni di lagrime che non riesco a domare
ammirano per la prima volta il fantastico Giardino
delle Gioie. Tutte le gioie della Terra e del Paradiso:
Gioia di quella faccia di vecchio con le sue
rughe finalmente distese, riposate stirate come dal
massaggio di una contentezza assoluta. Gioia di
quegli occhi verdi di bambina sedicenne che beve,
beve colla bocca e sui denti brillanti la pioggia
continua delle lagrime. Gioia della madre che mescola
il suo pianto al pianto del suo pupo rosso.
Anch&rsquo;esso sgrana gli occhi davanti al dolce sovrumano,
sognato nella culla della fame invernale.
Gioia di quella faccia maschia che si apre ancora
tutta tôrta, spremuta dalle mani dell&rsquo;accanita nera
Lavandaia! E i cani ispirati che si arrampicano a
leccarmi le mani. Zazà si slancia con invidia e li
morde. E quel vecchio dal viso come venuto di
lontano, dissepolto. Mi guarda dal fondo nebbioso
del suo anno di dolore che attendeva. Ha le spalle
affrante cadute giù, le braccia aperte come le ma<span class="pagenum"><a name="Page_245" id="Page_245">[245]</a></span>donne,
le mani morte sorto il peso della gioia di
piombo!</p>

<p>Cristo, Rabbi vestito di miracoli e di pazzia benefica,
Tu che hai mutato in vino l&rsquo;acqua delle
giarre e moltiplicato i pani e i pesci nel convito
dell&rsquo;amico tuo, Cristo, Cristo, tu che hai bevuto
a larghi sorsi la gratitudine delle folli guarite,
guarda guarda il giardino stupendo delle Gioie sovrumane
che abbiamo creato! Certo tu c&rsquo;invidii,
noi liberatori di città! Devi, devi invidiarci! Sento
che devi invidiarci!</p>

<p>Hai mai veduto simile fioritura di gioia?</p>

<p>Non l&rsquo;acqua, ma il fiele, il fango e la bile avevamo,
e tutto mutiamo in roseti! Per noi, con noi,
il Sole liquefa i suoi raggi in sovrabbondanti capigliature
di liquido fuoco sulle campagne beate. Tonde
reti di raggi. Guizzano, si slanciano, mille corridori
felici: corrono, corrono incontro a noi,
Erba felice che si mescola di gioia ai capelli ricciuti
dei bimbi nei capitomboli d&rsquo;oro. Capelli foglie
mani palpebre di gioia! Agili arbusti vibranti
come quella bambina pazza di gioia alla terrazza.
E ciglia lunghe imbrillantate dalla linfa d&rsquo;amore
che sale dal centro della terra a dissetare le città
arse dal Dolore:</p>

<p>&mdash;Largo, largo, vi prego lasciateci passare, lasciateci
passare, abbiamo fretta di prendere quelle
canaglie!</p>

<p>&mdash;Sì, sì signor tenente, ma vi potete fermare.</p>

<p>Si sono trincerati sull&rsquo;altra sponda del Cellina.<span class="pagenum"><a name="Page_246" id="Page_246">[246]</a></span>
Sono partiti di qui ieri sera... Sono sul Cellina, li
ha visti mio marito.</p>

<p>Menghini fa rombare il motore e si apre un varco.
Via, via a tutta velocità fra le penne di gallo e
le facce scintillanti di sudore dei bersaglieri ciclisti
che ci hanno raggiunto. Rrrrombi, rrrombi burbanzosi
dei motori fra il zin zin zin zin delle biciclette
<a name="tn246a" id="tn246a"></a><ins class="correction" title="Testo originale: trascapani">tascapani</ins> e baionette sbatacchiate.</p>

<p>&mdash;Massacrateli, massacrateli tutti, grida una donna
coi pugni tesi.</p>

<p>&mdash;Vivaaaaaa Italiaaaa!</p>

<p>Fuori dal paese sui globi rotolanti del polverone
dorato una visione ci magnetizza. E&rsquo; una chiesuola,
un&rsquo;umile chiesuola sopra un poggio che domina
la strada, ma è bagnata d&rsquo;una luce spiritica estatica,
lunare e solare insieme, una luce d&rsquo;eclisse o di
terremoto. Realmente vediamo, vediamo realmente
la chiesuola presentare le armi con tutte le croci e
tutte le lapidi del suo piccolo cimitero arrampicate
in fila lungo il muricciolo, metalli arruginiti e
marmi antichi, così raggianti di gioia al sole da
sembrare nuovi e un po&rsquo; ebbri di sfarzosa novità!</p>

<p>Aviano ci ha sentiti venire e prima ancora di
scorgere laggiù il profilo del campanile e delle
case sghimbesce vediamo la strada coprirsi del suo
popolo accorrente.</p>

<p>&mdash;Benedeeeetti! <a name="tn246b" id="tn246b"></a><ins class="correction" title="Testo originale: Benedeeeeti">Benedeeeetti</ins> gl&rsquo;Italiaaaani! gl&rsquo;Italiaaaani!</p>

<p>Entriamo nel paese in un frastuono assordante
quasi sospesi sulle ondate del popolo. Il capitano<span class="pagenum"><a name="Page_247" id="Page_247">[247]</a></span>
Raby mi sorpassa facendosi largo colla sua vetturetta
e col braccio alzato ordina di fermarci. Rifornirsi
di benzina e ripulire i motori. Io scendo.
Preso, trascinato via dalla folla agitata affannosa
che non dà tregua, insiste, vuole, interroga, racconta,
racconta, racconta. Le donne mi opprimono.</p>

<p>&mdash;Hanno portato via tutto tutto, tutto! Le campane!
anche i parafulmini! e dicevano: Abbiamo
comprato tutto il Friuli e tutto il Veneto dai vostri
Generali. Non vi lasceremo che gli occhi per piangere...
Oh! gli ultimi 3 giorni, signor tenente, che
strazio!... Gli ufficiali hanno ordinato ai soldati
di portare via tutto. Requisizioni di giorno e di
notte. Sì, anche la notte. Hanno puntato la baionetta
sul cuore di mia mamma! Hanno preso tutto
rame, bestiame, grano, urlavano: <i>O ghent o caput!</i>
o denaro o morte! <i>Muss, muss</i> vuol dire: per forza!
Noi li chiamiamo muss quelle canaglie... Se
sapesse! un anno, un anno... Fingere ogni giorno,
per non morire! Ma dentro c&rsquo;era l&rsquo;odio, quanto
odio, signor tenente! Il prete è stato buono con noi.
Aveva molto coraggio. Io gli dicevo in confessione:
Sono colpevole di avere molto odiato. E lui: «Chi
hai odiato?» Rispondevo: «Gli austriaci» «Oh
allora» mi diceva don Luigi, «allora è inutile che
continui la confessione, sei perdonata di tutti gli
altri peccati...» Quelle canaglie volevano prendere
le ragazze. Hanno tentato, i primi giorni. Un pomeriggio
i prati tutti intorno erano pieni di urli
di donne violentate!<span class="pagenum"><a name="Page_248" id="Page_248">[248]</a></span></p>

<p>&mdash;Sì al sole, al sole, ho visto io, dice un vecchio
balbettante.&mdash;Uno teneva le gambe aperte della
ragazza e l&rsquo;altro si metteva sopra. Ma mia figlia
non l&rsquo;hanno toccata. Ringrazio la Madonna. Gli ha
strappato coi denti un baffo, a quel porco che l&rsquo;abbracciava...
Per un mese il colonnello mi ha rifiutato
la sporca razione di grano e di pane nero!</p>

<p>&mdash;Sono io, io che gli ho portato via il baffo coi
denti! Erano tanto brutti, tutti. Colle lenzuola rubate
facevano vestiti bianchi per ufficiali... Colle
lenzuola di grossa tela ruvida facevano le scarpe!
Sembravano Arlecchini! E le donne, le loro donne,
li aiutavano nelle requisizioni. Tutte puttane con la
fascia d&rsquo;infermiera. Ce ne sono ancora tre!</p>

<p>&mdash;No, sono sei, bisogna massacrarle! Le pianterò
gli spilloni negli occhi. Dicono che sono triestine,
ma sono slave o austriache, bestiacce!</p>

<p>E&rsquo; una forte friulana bruna che parla così, grandi
occhi azzurri nel viso sensuale infuocato dall&rsquo;ira.
Mi tira per il braccio. Sono in un fiume di popolo
esasperato, pieno di rancori che scoppiano in
moralismi esagerati. Intuisco anche basse invidie
camuffate di patriottismo e sento l&rsquo;urgenza d&rsquo;incivilire,
frenare questa massa pericolosa.</p>

<p>&mdash;Ecco la casa di una di quelle puttane!</p>

<p>Mi volto di scatto e con un gesto rude impongo
alla folla delle donne di fermarsi. Riesco a contenerle
sulla soglia ed entro col tenente Cenami chiudendo
dietro di me la porta.</p>

<p>Al primo piano in un cucinone pulito troviamo<span class="pagenum"><a name="Page_249" id="Page_249">[249]</a></span>
una slava piangente impaurita che si precipita ai
miei piedi. La rialzo e battendole sulla spalla dolcemente
la tranquillizzo. Viso banale, pallidissimo,
piccoli occhi celesti e capelli biondo sporco, tirati
sulla nuca. E&rsquo; di Lubiana. Ha una camicetta di
velluto a righe gialle e nere, grembiule nero e gonna
verde. Mi racconta in cattivo italiano che è stata
dimenticata ad Aviano dal fidanzato ufficiale austriaco.</p>

<p>Le domando che cosa succeda a Lubiana. Mi risponde
che a Lubiana si odiano gli Ungheresi, ma
non si amano neanche i Serbi.</p>

<p>Nel cucinone entra un&rsquo;altra donna che spiava dalla
camera vicina. Si precipita anch&rsquo;essa a baciarmi
le mani, in ginocchio. E&rsquo; una falsa magra, agile,
audace, bocca carnosa, bellissimi denti, grandi occhi
neri lucenti. Corpo senza pudore, sessualità insolente,
il caratteristico marchio del bordello, malgrado
l&rsquo;accuratezza seria del vestito.</p>

<p>&mdash;Io sono friulana, signor tenente, sono italiana.
Nel paese dicono che sono slava, non è vero.
Mio nonno era di Aviano. Ho ospitato questa povera
diavola, per carità.</p>

<p>&mdash;Non è vero, non è vero, urla la folla nella
strada. Non ascolti, signor tenente. Sono puttane,
tutte e due! Bisogna massacrarle, sventrarle!</p>

<p>&mdash;Non credo che tu sia friulana. Tu sei senza
dubbio o ungherese o austriaca. Parli troppo male
l&rsquo;italiano. Ad ogni modo niente paura, noi non siamo
dei barbari come i tuoi fratelli.<span class="pagenum"><a name="Page_250" id="Page_250">[250]</a></span></p>

<p>Esco sul balconcino e mi sporgo verso la folla
che ormai è diventata enorme. Tutti urlano, gridano,
agitano le braccia, tendono i pugni, si mordono
le dita. Risento e rivedo nel cielo sfolgorante
le tonde forme di nuvole d&rsquo;oro massiccio irte di
raggi della spaventosa Forza cosmica, la Vendetta.</p>

<p>&mdash;No! no! italiani, non gridate morte! La morte
ha già lavorato abbastanza! Gridate Vittoria!
Non è degno di un popolo civile come il nostro,
il massacrare delle donne!</p>

<p>&mdash;Non sono donne; puttane, puttane, puttane!
A morte! Morte! urla la folla.&mdash;Sono venute con
gli austriaci a rubare tutto nelle case nostre. Facevano
la spia! Spie! Ci hanno sputato sul viso,
hanno sputato sul nome d&rsquo;Italia!</p>

<p>&mdash;Lo so, lo so. Sono convinto che sono delle
luride prostitute. Siete italiani e perciò non potete
mentire! Ma come italiani non saprete certo
colpire dei vinti. Sono femmine cioè deboli e senza
difesa! Noi ufficiali italiani, non rubiamo il mestiere
agli austriaci. Queste due austriache scontano
oggi le loro colpe nel vedere la nostra bandiera
sventolare su Aviano e nell&rsquo;apprendere da me,
da questa bocca e da questi polmoni, l&rsquo;irrimediabile
sconfitta dell&rsquo;Austria. L&rsquo;esercito dei loro fratelli,
padri, sposi o amanti è stato da noi sconfitto
per sempre. Italiani! Noi ufficiali che abbiamo
avuto l&rsquo;onore di entrare per primi in Aviano,
vi ordiniamo di non toccare un solo capello<span class="pagenum"><a name="Page_251" id="Page_251">[251]</a></span>
di queste due donne. Andate, e festeggiate con
canti di gioia la liberazione di Aviano.</p>

<p>Un urlo feroce salutò il mio discorso. Ma gli applausi
scroscianti dei bersaglieri ciclisti e dei miei
soldati si propagarono, e lentamente, con gesti minacciosi
e borbottamenti, la folla si staccò ringhiando,
dalla piccola casa mentre io consegnavo le due
donne atterrite e spettrali a due bersaglieri ciclisti
nerboruti.</p>

<p>&mdash;Conducetele indietro con gli altri prigionieri
austriaci. Se la folla le tocca, io vi denuncio al Tribunale
di guerra. Capito?</p>

<p>Quel salvataggio mi costò un cicchetto dal mio
capitano che mi cercava.</p>

<p>&mdash;Vieni con me.</p>

<p>Partiamo in bicicletta. Il capitano mi annuncia
che la 12ª squadriglia è stata massacrata a
cannonate a 3 chilometri da qui, nella brughiera
di Santa Foca. L&rsquo;angoscia accelera la nostra corsa.
Vasta pianura sconfinata, senza alberi. Desolatissimo
paesaggio spagnuolo. Quando giungiamo a
S. Foca non troviamo nessuno da soccorrere. I
contadini stanno seppellendo i cadaveri in tre vaste
fosse. I feriti sono già stati trasportati in autocarro.
Oltrepassiamo un sipario di alberelli fronzuti
e vediamo le tre blindate piegate sul fianco
destro sull&rsquo;orlo destro della strada, in fila, a 20
metri l&rsquo;una dall&rsquo;altra. Tutte e tre sventrate. La terza
incendiata. Ha dei colori rossicci e canarino. Il
cofano sembra masticato da mascelle titaniche. Fu<span class="pagenum"><a name="Page_252" id="Page_252">[252]</a></span>ma
ancora. Odore di panno cotto nell&rsquo;olio e di
carne arrostita. Comprendiamo l&rsquo;errore del comandante
che in un terreno scoperto non ha distanziato
le blindate in marcia offrendo così un facile
bersaglio al fuoco d&rsquo;infilata dei cannoni mascherati
dal sipario d&rsquo;alberi di Santa Foca.</p>

<p>Nulla da fare. Uno sguardo affettuoso alle fosse,
e raggiungiamo pedalando l&rsquo;8ª squadriglia sull&rsquo;ultimo
tronco di strada che scende nella ghiaia del
Cellina.</p>

<p>Letto smisurato di fiume torrentizio con tre filoni
d&rsquo;acqua. Non siamo più in Italia, neanche in
Spagna, forse in America. Desolazione, monotonia
di linee tristi. Dune africane. Alla nostra destra
gli alti pali telegrafici, soli segni di civiltà, misurano
con precisione nel deserto del letto asciutto
le distanze nebbiose. La loro geometria metallica
da disegno d&rsquo;ingegneria taglia le piumose sofficità
delle lontananze grige, affamatissime di sprofondarsi
ancor più lontano, calamitando i nostri pensieri
e i nostri sguardi. Non scorgo nulla sull&rsquo;altra
riva.</p>

<p>Sulla nostra appare l&rsquo;automobile del Conte di Torino
comandante della cavalleria. Snellezza elegante
aristocratica. Dentoni gialli di vecchio cavallo
di razza, sorriso ironico nelle gote di viveur.</p>

<p>&mdash;E&rsquo; impossibile, capitano. Vede? il mio autocarro
arenato. Se non passano gli autocarri vuoti
come vuol fare lei a passare con le blindate?</p>

<p>Noi passeremo lo stesso, lo sento. Il Conte di<span class="pagenum"><a name="Page_253" id="Page_253">[253]</a></span>
Torino non ha la mia sensibilità divinatrice. Questa
guerra cominciata col lento rosicchiare d&rsquo;un terreno
conquistato a palmo a palmo tenendo ogni
metro con la lunghezza di un cadavere, deve finire
per un prevedibile capriccio delle Forze in
una velocità aggressiva di 10 giorni. Le Forze della
Fortuna amano sorprendere, rovesciare tutte le
previsioni, distruggendo ogni logica. Bisogna come
me dare una fede ottimistica illimitata e un credito
assoluto alla Fortuna. Questa vuole ad un tratto
avere tutto l&rsquo;infinito da respirare, per riempire tutto
di prodigio.</p>

<p>Davanti a questo guado che non può fermarci
sento la Fortuna in alto respirare, respirare a pieni
polmoni. Vuole la Fortuna divertirsi con una generosità
di doni sempre più stupefacente.</p>

<p>Se l&rsquo;Italia si è insanguinata la bocca e i denti nell&rsquo;addentare
il Carso, dura pagnotta, ora riceverà
nella bocca aperta tutti i pani enormi e bianchi e
divini del suo sogno. Cuore mio, apriti, apriti per
ricevere la smisurata gioia.</p>

<p>Lo potrai?</p>

<p>&mdash;Ci sono! ci sono! Trincerati sulla cresta! mi
dice un tenente dei bersaglieri ciclisti che iniziano
il passaggio del primo filone d&rsquo;acqua.</p>

<p>Molti bersaglieri muscolosamente portano in alto,
sulla testa, la bicicletta. Alla nostra sinistra il ponte
della ferrovia è spaccato in due pezzi crollati giù
neri nel secondo filo d&rsquo;acqua azzurro. Il primo guado
è difficile. Ho l&rsquo;acqua alla pancia mentre spingo<span class="pagenum"><a name="Page_254" id="Page_254">[254]</a></span>
il culo della mia blindata che si siede ogni tanto,
ringhia con tutta la rabbia del motore, si disimpantana
per sei metri, poi di nuovo si siede. Ma la
liberiamo. Salto dentro e si corre per un chilometro
serpeggiante di strada sabbiosa nel letto infinito
del Cellina.</p>

<p>Ogni blindata coi suoi uomini che la reggono
nello sforzo, coll&rsquo;acqua ai ginocchi o alla pancia,
col viso grondante sudore e i piedi gelati. A destra
e a sinistra due lunghi cortei di bersaglieri ciclisti
in fila indiana. Strani arabeschi molli formati di
innumerevoli ruote e arruffii di penne di gallo sul
letto ghiaioso grigiastro del fiume. Quei due lunghi
formicolii di bersaglieri evocano l&rsquo;esercito di Napoleone
sul letto gelato della Beresina nelle celebri
stampe.</p>

<p>Top, top, top, top. Il crik! No! no! la binda!
Presto un pezzo di legno. Ora colla corda, un nodo
forte. Issaaa oooh. Issaaa oooh! State dietro alla
macchina. Forza alla corda! Tien fermo il legno
sotto la binda! Imballa il motore, per Dio, imballa!
Rrrr forza! Rrrrrrr Fooorza! Personalità del motore,
umano, patriottico che vuole, vuole vincere
la resistenza aggrapparsi, sollevarsi fuori dalle rotaie
di fango saponaceo. Il motore suda sbuffa. Fumo
acre del suo sudore. Rrrrr Rrrrrrr.</p>

<p>Fra le gambe gelate il morbido serico sssss frusciare
dell&rsquo;acqua coi glugluglu got gatt glan.</p>

<p>&mdash;Un badile! No! no! la pala! Togli le pietre<span class="pagenum"><a name="Page_255" id="Page_255">[255]</a></span>
dal parafango sotto la ruota! Rrrrr! Accidenti non
vuol venire! Su forza, un gran sforzo insieme!</p>

<p>Subitamente pam pam pam scoppia la fucileria
sulla cresta a 300 metri. I primi bersaglieri sono
già appiattati e sparano dietro le loro biciclette coricate
mentre i due cortei d&rsquo;altri elmetti piumati
e biciclette continuano con calma a passare.</p>

<p>&mdash;Forza, ragazzi! Forza che andiamo su a mitragliarli.
Niente paura. Tirano male, troppo alto!</p>

<p>Le trecce dell&rsquo;acqua sembrano cavi metallici.
Strappano le mie gambe gelate. Sento sulle ginocchia
le zampine tremanti gelatissime della mia Zazà
che ritta mi implora di prenderla in braccio.
Me la metto come un pacco sotto il braccio sinistro
meentre la mia blindata con un gran colpo di reni
balza rrrrombando, rrrrombando fuori dall&rsquo;acqua.
Tutta fangosa; ma la cupola porta superbamente il
fascione tricolore coi lunghi becchi irritati delle due
mitragliatrici che si muovono a fiutare il nemico.</p>

<p>&mdash;Tutti in macchina presto! e pronti a sparare!</p>

<p>A 100 metri la mia prima mitragliatrice spara,
screstando colle sue pallottole l&rsquo;orlo della trincea
in collina, tutta vampe, scoppi e pennacchietti di
polvere e fumo. A destra al di là degli Austriaci un
grande aaaaa! Sono i bersaglieri che li prendono
alle spalle. Mi volto di scatto e fermo Locatelli che
spara. Ta ta ta ta ta ta.&mdash;Feeerma!&mdash;Gli echi
ampi e golosi del letto smisurato giocano a palla volubilmente
col rumore della fucileria che ingoiano
e sputano liquefacendo gli ultimi pim pam pam pac<span class="pagenum"><a name="Page_256" id="Page_256">[256]</a></span>
pam. Una colonna di prigionieri scende incontro a
noi e ritraversa il fiume. La salutiamo in coro con
un ilare: Austria caput, Austria caput! Poi ci slanciamo
sulla strada. A una svolta da una parte e
dall&rsquo;altra della strada due grandi roghi di fieno incendiato
con spirali altissime di scintille salgono
su, su ad arrostire le nuvole rosse scorticate vive
come agnelli, infilzate dai lunghissimi schidoni del
zingaresco sole al tramonto.</p>

<p>&mdash;Via, via Menghini, dentro, tra le fiamme!<span class="pagenum"><a name="Page_257" id="Page_257">[257]</a></span></p>




<h2><a name="XXI" id="XXI"></a>XXI.<br /><br />

LAVAMI! LAVAMI, O AMORE!</h2>


<p>Entriamo in Maniago sotto un arco di fiamme.
Tutte le facce ne sono riverberate.</p>

<p>Vivaaaaa Italiaaaaaa!</p>

<p>A Maniago passeremo la notte.</p>

<p>Chiaccherio, saluti, abbracci, fiori. Tutte le famiglie
vogliono ospitarci. Pranzeremo in casa del Sindaco.
Poi finiremo la serata in un&rsquo;altra famiglia
piena di ragazze vispe e loquaci d&rsquo;una giocondità
affettuosa avviticchiante.</p>

<p>Si mangia bene, dal Sindaco. Patriota intelligente,
forte, solenne, sessantenne. Faccia italiana con
baffoni grigi, occhi neri. La sua bella figliola agile
moretta occhi furbi vivacissimi collaborò col padre
sindaco, per difendere il popolo, nutrirlo, incoraggiarlo.
Dirigeva La casa, turlupinando i comandi
austriaci. Dopo pranzo si gioca a tombola. La figlia
si chiama Assunta Siega Riz. Mi racconta colla
melodiosa verbosità friulana le mille astuzie e gli
sforzi muscolari per sotterrare, nascondere in campagna
e nelle grotte ogni cosa preziosa. Ha salvato
quasi tutto. Aiutava le famiglie amiche a murare
le porte delle cantine e delle stalle e a rientrarvi o<span class="pagenum"><a name="Page_258" id="Page_258">[258]</a></span>gni
tanto per nutrire alla meglio asini e buoi. Acrobatismi
pericolosi, prima colle gambe nude fino
alla pancia, poi le spalle e finalmente la testa.</p>

<p>Assunta Riz racconta:</p>

<p>&mdash;Malgrado le requisizioni feroci, io ero stranamente
contenta, in questi ultimi giorni. Vedevo gli
ufficiali austriaci salire sul campanile e restarvi delle
lunghe ore a spiare l&rsquo;orizzonte. Quando il generale
Boroevic partì fui sicura della vittoria. Ma
l&rsquo;anno passato dopo Caporetto, che orrore! I germanici
imposero a tutti i bambini dai 6 ai 10 anni
di andare ogni giorno a fare la ginnastica in una
palestra! Bella idea, una ginnastica obbligatoria
per bambini affamati! Ma c&rsquo;è di più. Tutte le donne
furono costrette a cantare in una messa solenne
in onore della imperatrice Zita! Volevano imporre
ai preti di cantare una messa perchè Dio aveva liberato
questa terra dagli italiani! I preti rifiutarono
e furono tutti internati. Alcuni spogliati e denudati
dovettero pulire le scarpe agli ufficiali! I bosniaci
erano gli esecutori di queste canagliate. Poi vennero
gli austriaci. Banda di ladri e di speculatori
militarizzati. E che ubriaconi, tutti! Ho visto io
sei soldati annegati nel vino di una cantina inondata.
Sventravano le botti a baionettate. Facevano
carezze ai bambini per strappare il segreto dei nascondigli.
Ma i nostri bambini fuggivano gridando
come gatti. Che differenza fra la ritirata di Caporetto
e quella degli Austriaci! Gli Italiani se ne
sono andati buttando via tutto come gran signori,<span class="pagenum"><a name="Page_259" id="Page_259">[259]</a></span>
mentre gli Austriaci hanno rubato tutto, partendo,
come ladri e pezzenti!</p>

<p>&mdash;Oh gli ufficiali si trattavano bene! I bosniaci,
da veri bestioni, erano i più sacrificati e pativano la
fame. Facevano una polenta coi bachi da seta. Un
giorno divorarono tutte le candele di una chiesa!</p>

<p>&mdash;Io ho fatto il mio dovere. Ho nascosto tutto
ed ho aiutato tutti a nascondere. Il nostro buon parroco
aveva dato un&rsquo;eccellente parola d&rsquo;ordine: <i>Obbedite,
odiate, nascondete</i>. Potevano ben venire con
le calamite a frugare per scoprire il rame sepolto!
Che ridere alla messa cantata in onore di Re Carlo!
Gli ufficiali avevano uniformi bianche fatte di
lenzuola rubate. L&rsquo;altare era ornato di frasche verdi.
Verde pure la croce tutta costruita di frasche.
In giro, le truppe vestite di bianco. Nel centro, intorno
all&rsquo;altare, le nostre coperte da letto rosse.
Noi ridevamo, durante la messa, ci pareva di essere
in un&rsquo;immensa bandiera tricolore. Ad un tratto
un rumore nell&rsquo;aria: tre areoplani italiani tricolori!
Che spettacolo. Gli ufficiali austriaci hanno
una grande paura degli aeroplani nostri. Gridavano
fuggendo: «Come! come! tutto organizzato!
Questo è tradimento!»</p>

<p>Mentre Assunta parla esaltandosi, le bottiglie sante
dissepolte sparano e spumeggiano. Tutti bevono
dimenticando gli austriaci. Un rettangolo sul muro
meno polveroso ricorda un divano rubato. Io bevo
poco. Ghiandusso oscilla beato. Devo qua<span class="pagenum"><a name="Page_260" id="Page_260">[260]</a></span>si
sostenerlo quando andiamo a finire la serata in
casa della famiglia Martini.</p>

<p>Tutta illuminata in fondo a quell&rsquo;orto buio. Vi
bollono le danze con grida, canti e bicchieri rotti.
I miei compagni mi hanno preceduto con gli ufficiali
bersaglieri. Tutta la casa è invasa dalla nostra
forza vittoriosa. La razza ha urgente bisogno di
riprendere contatto con la razza. Aderire, aderire
l&rsquo;uno all&rsquo;altra. Il giardino è pieno di bisbigli. Amplessi
nel buio. Ogni amplesso è un punto chirurgico
dato con frenesia per saldare le labbra dell&rsquo;immensa
ferita. Ah! ah! Bisogna che presto questo
punto della carne della Patria si ricongiunga
con quest&rsquo;altro punto corrispondente della stessa
carne. Io balzo su una tavola perchè l&rsquo;eloquenza illumini
acceleri perfezioni la grande voluttà.</p>

<p>&mdash;Quante belle donne in questa casa! quante
belle Italiane! Siamo pazzi d&rsquo;amore per voi! La
nostra forza virile e i nostri baci sono tutti per voi!
O bellezze italiane, labbra della ferita aperta che
dobbiamo chiudere a forza di baci! La vecchia morale
è morta! I preti hanno sempre torto poichè
sono amici degli Austriaci! Il prete di Maniago è
un buon italiano, lo so, egli vi perdonerà al confessionale.
Ogni bacio che darete questa sera a un
italiano vi procurerà un secolo di gioia, di più, in
Paradiso! Amen.</p>

<p>Intorno a me dieci tappi di bottiglie di vino spumante
trattenuti coi pollici saltano salutando il mio
«Amen» con un incrocio di getti rossi biondi.<span class="pagenum"><a name="Page_261" id="Page_261">[261]</a></span></p>

<p>Innaffiano anche il soffitto docciando le capigliature
delle ragazze che ridono pizzicate sprizzando
fra le braccia grigio-verdi. Arterie e cuori che
schizzano entusiasmo. Bottiglie vive, che gareggiano
in scoppi di tappi scappanti. Il vino occhieggia
con brilli strani nei bicchieri.</p>

<p>Finalmente ecco la notte delle notti, la notte che
mantiene tutte le promesse di mille giorni neri e
non può finire, e continuerà in mille altre notti
di gioia spensierata! Tutti i cataplasmi sono
strappati dal petto. Abbasso la morale e il pudore!
Le donne mature sono più allegre delle giovani. I
vecchi fanno il girotondo intorno a un fiasco vuoto.
Sopraggiunge il farmacista, un mattacchione dal
naso adunco, che canta con voce tenorile. Ha in
mano una bottiglia.</p>

<p>&mdash;Non toccate, è veleno, tutto per me!</p>

<p>E beve a garganella. La nonna panciona e mammelluta
gioviale e molle di ricordi amorosi presiede
alla distribuzione della gioia. In cantina, sì, in
cantina esige che il suo seggiolone sia trasportato.</p>

<p>A forza di braccia, si deve portare anche lei e
introdurla in cantina per una breccia poichè la
porta è ancora murata. La nonna ride con solennità.
Le pare di essere un generale ferito che rimane
sul campo di battaglia a comandare l&rsquo;artiglieria
delle bottiglie. Sessantenne e cogli occhi neri sempre
un po&rsquo; brilli. Alla sua età passare un anno intero
asciutto! Finalmente! Il barcone troppo a lungo
in secco potrà navigare in un oceano di ebrietà.<span class="pagenum"><a name="Page_262" id="Page_262">[262]</a></span></p>

<p>Ora insediata nel suo seggiolone tiene le cosce
larghe perchè la pancia non le mandi in bocca le
mammelle. Queste non di meno formano una tavola
orizzontale, e vien voglia di deporvi le bottiglie
che ella aspetta con le mani aperte. Le palpa, le
osserva. Questa è piena di fantasia, bottiglia generosa
e senza perfidia. Quest&rsquo;altra sbarazzina, ma
affettuosa, è la bambina preferita. «Non lasciatele
cascare, per carità». E le segue con sguardo materno
quando spariscono portate a braccia su per
la scala.</p>

<p>Sopra, nel cucinone, il nonno, a capotavola fra
un esercito di bicchieri. Penso a un ammiraglio
sulla tolda. E&rsquo; tutto rosso, e il vino già bevuto
ride nei piccoli occhi tutti scintille come alle fessure
di una botte. Ha bevuto, beve, vuol bere
ancora, con l&rsquo;ansia di chi non ha mai bevuto. La
forza del vino sale, sale a dilatargli il petto come
la sua prateria ripresa agli Austriaci. La forza
del vino drappeggia di luce e popola rumorosamente
nel suo cervello le lontane belle città italiane,
piazze, fontane, caserme e trattorie che aveva
ubriacato di mille pazzie quando era soldato,
anche lui, a far la guerra. Poi con Garibaldi; e la
camicia del condottiero gli sventola rossa nel sogno
tra le vampe rosse del vino.</p>

<p>&mdash;Mi sento, dice il nonno quasi ebbro, mi sento
la Primavera e la Gioventù nelle vene. Sento
mille servitori pronti ad aprire, aprire tutte le sale
nella mia testa, nel mio ventre e tanti giardini pro<span class="pagenum"><a name="Page_263" id="Page_263">[263]</a></span>fumati
che scrollano via l&rsquo;inverno e mutano mille
vesti verdi e azzurre. Strani questi giardini! Provano
e riprovano delle vesti di lusso di mille colori.
Certo per una Domenica in Paradiso! Ma la
Domenica è venuta, e sono in Paradiso! Debbo
ballare, anch&rsquo;io debbo ballare, ballare! Ma non si
può ballare con una pancia come la mia. Questo
anno di digiuno, non l&rsquo;ha quasi intaccata! Quando
vennero gli Austriaci, io dissi ai miei figlioli: «Ora
ci sarà la fame. Ma niente paura! La nonna ed
io abbiamo addosso delle abbondanti riserve di lardo.
Non morremo nè dimagreremo. In quanto a
voi, provvederò io e vi sfamerò colla mia carne,
facendo il conte Ugolino a rovescio!»</p>

<p>Ride il nonno annusando come un bracco il buon
odore di fritto che cuoce nel camino accanto alla
polenta che si muove gialla monumentale nel pentolone.</p>

<p>&mdash;Sembra la pancia della comare Maria. Ora
partorirà un nuovo figlio alla Patria! Un figlio di
polenta! Sarà un imboscato!</p>

<p>Intanto i soldati scuotono e pigiano la danza
come l&rsquo;uva. Ne sprizzi se Dio vuole altro vino!</p>

<p>Le ragazze hanno consegnato le belle poppe ai
soldati che le palleggiano, fra le braccia, ballando.
Ormai si abbandonano nella danza con ritmo oblioso
d&rsquo;onde felici che ritornano e battono languidamente
contro roccioni amici.</p>

<p>Questi cominciano a subire il vino e si muovono
con cautela per paura di ruzzolare. I meno brilli<span class="pagenum"><a name="Page_264" id="Page_264">[264]</a></span>
scompaiono nel corridoio. Andirivieni, miscele, bisticci,
risate, risatine, risatone, pizzicati, trilli e
capitomboli, sganasciamenti nel buio.</p>

<p>Ressa, ressa, poichè si gioca a rimpiattino. «Nascondi
tu che nascondo io!» «Non pizzicarmi così,
mi fai male!» «Dammi la bocca!» «Scopri
questo che ti svelerò il meglio!» «Ti dico di no,
di no, ma il sì mi brilla negli occhi, lo vedi. Qui,
qui è più buio».</p>

<p>Un contadino, quarantenne, scherza, balla con
Ghiandusso. Questo si libera ogni tanto dalla stretta
e lo scaraventa a terra per celia. La moglie dell&rsquo;uomo
interviene. Ghiandusso abbraccia la moglie,
poi le versa un bicchiere di vino nel seno.</p>

<p>&mdash;Ma sì, ma sì! dice il marito: ti permetto di
baciarla, non sono geloso. La gelosia non esiste fra
Italiani! Avete capito?... La gelosiiia non esiste fra
italiani! Mia moglie è tua, anzi nostra! Piace a
lei, piace a me! Baciala. Sono forse becco, io?
Macchè! Eravamo tutti becchi! Ora siamo tutti amanti
fortunati! Balliamo tutti, stretti, stretti,
stretti!</p>

<p>Dietro ad ogni porta nella penombra, tumultuava
l&rsquo;amore. Così si ricongiungono con ardore bruciante
sublime e divino le carni della Patria!</p>

<p>Avevo ballato anch&rsquo;io con una bella ragazza gracile,
il cui pallore e gli occhi neri, grandi un po&rsquo;
febbrili sotto il peso della capigliatura castana, mi
piacevano. La ritrovai nella baraonda verso l&rsquo;una
di notte. Mi stringe la mano dicendomi: «Vieni<span class="pagenum"><a name="Page_265" id="Page_265">[265]</a></span>
con me». La seguo nel corridoio su per una scaletta
fino al terzo piano dentro la sua camera da
letto. Ansante, ma con movimenti decisi, come seguendo
una sua volontà irremovibile, chiude dietro
di me la porta a chiave. Ci si vede poco.</p>

<p>Intuisco e fiuto il letto fra le luci palpitanti del
lumicino ad olio di una Madonna rosea-blu.</p>

<p>&mdash;Mi chiamo Graziella, mi piaci, baciami. Baciami
tanto, tanto, tanto! Ho sentito tanto parlare
di te, sai! Da una mia amica che sta a Roma. Sei
un grande poeta, un uomo celebre! Come farò io
a piacerti?</p>

<p>Poi buttandomi le braccia al collo mi strinse
forte e subito il suo pianto si ruppe con singhiozzi
laceranti, dolorosi, atroci che non finivano più.</p>

<p>&mdash;Vieni! mi sussurrò, e mi guidò per la mano
verso il letto, nel buio.</p>

<p>&mdash;Sono pura, sai, pura, come la mamma mi ha
fatta. Ma una di quelle canaglie...</p>

<p>Non potè continuare tanto i singhiozzi la soffocavano:</p>

<p>&mdash;Ma una di quelle canaglie ha tentato una notte
di prendermi. Era alloggiato in casa! S&rsquo;era nascosto
nel vano della finestra. Entrai in camera
senza accorgermi di nulla e mi svestii. Quando fui
in camicia quel porco mi venne addosso. Non è
riuscito a prendermi, no! Ma mi ha sporcata, sporcata,
sporcata!... Io gli ho addentato la guancia!
Allora si è fermato. Sanguinava. Bestemmiò in tedesco
e mi diede un pugno tremendo, qui. Guarda!<span class="pagenum"><a name="Page_266" id="Page_266">[266]</a></span></p>

<p>Graziella si scoprì il seno, singhiozzando.</p>

<p>Io non vidi bene, ma sentii sotto le dita una tumefazione
sul bel seno eretto morbido e ben tornito.</p>

<p>&mdash;Vieni, amore! Sono tua! Lavami, lavami, con
tutti i tuoi baci! Lavami tutta! Voglio che tu mi
lavi tutta con la tua cara bocca italiana!</p>

<p>Si svestì tutta, mi prese fra le braccia senza ritrosie.</p>

<p>Non aveva nessuna gradazione nell&rsquo;offerta della
sua nudità. Una volontà cocciuta governava la sua
passione d&rsquo;amore purificatore.</p>

<p>&mdash;Sono tutta per te! Se ti piace... Ho deciso
così, in quella notte infame. Giurai alla Madonna
che mi sarei data al primo Italiano vincitore
che mi fosse piaciuto.</p>

<p>Senza fine la baciai, la baciai, mentre Graziella
implorava come in sogno con una voce monotona
quasi meccanica piangendo felice.</p>

<p>&mdash;Lavami, lavami, lavami, amore, lavami!</p>

<p>La camera si gonfiò di delirio e di fantasia. Navigava
in cielo, forse rapita dalla corrente della via
Lattea. Notte illimitata, ebbra di sublime. Notte
fuori dallo spazio e dal tempo.</p>

<p>Il corpo di Graziella era morbido, elegante, snello,
e rovente. Vibrava graziosamente sotto le carezze,
moltiplicando i suoi profumi di terra felice
d&rsquo;essere riconquistata. Era veramente il dono della
Vittoria.<span class="pagenum"><a name="Page_267" id="Page_267">[267]</a></span></p>

<p>Non avevo amore per Graziella, ma una frenesia
di spirito e di nervi travolgente, tenerissima.</p>

<p>Mi accinsi alle più meravigliose voluttà con tutte
le delicatezze e insieme uno strano impeto brutale
e anche un allucinante slancio artistico fatto di preziosità
stilistiche e di cadenze musicali.</p>

<p>&mdash;Lavami, lavami, amore!</p>

<p>Fui un fabbro impazzito e un maniaco cesellatore.
Ero fuori d&rsquo;ogni legge sociale umana o divina
come un gallo contento con la gallina ideale del
pollaio mio.<span class="pagenum"><a name="Page_268" id="Page_268">[268]</a></span></p>




<h2><a name="XXII" id="XXII"></a>XXII.<br /><br />

FIUMI, CAMPANE, DONNE<br />
E MITRAGLIATRICI INNAMORATE</h2>


<p>&mdash;Ricordati, Ghiandusso, che l&rsquo;interno della 74
deve essere pulito, scintillante, in ordine come il
letto di una sposa.</p>

<p>&mdash;Guardi, signor tenente, sembra proprio il letto
d&rsquo;una sposa... ma la sposa non c&rsquo;è!</p>

<p>&mdash;La sposa ci sarà, presto... E la vedrai dentro
coricata, nuda, più bella di tutte le donne del
mondo!</p>

<p>Ghiandusso sorride senza comprendere la mia
frase sibillina, poi con voce materna:</p>

<p>&mdash;Per ora ho coricato dentro la Zazà che ha
tanto freddo colla sua pancia grossa, grossa. Guardi
come dorme sotto le coperte.</p>

<p>Alle sette, partenza in un brusio di voci contradittorie.
Si dice che gli Austriaci giunti la sera
prima sul torrente Arzino hanno durante la notte
precipitosamente fatto marcia indietro per trincerarsi
sul Meduna. Sono dunque a pochi chilometri!
Tanto meglio! Tanto meglio! Li mitraglieremo
sul Meduna. I nostri motori gareggiano coi
pedali sportivi dei bersaglieri ciclisti sulla strada
bianca che attraversa la brughiera deserta. Il sole<span class="pagenum"><a name="Page_269" id="Page_269">[269]</a></span>
che sale dietro noi ci imbriglia coi suoi raggi
rossi. Il capitano Raby, esperto comandante di
blindate, ha dato ordine di mantenere le dovute
distanze fra le blindate. In terreno scoperto bisogna
evitare di offrire un grosso bersaglio ad un
possibile agguato di artiglieria. Da conoscitore di
forze, quale io sono, penso che spesso gravissimi
pericoli s&rsquo;imboscano nelle ore di più spensierata
sicurezza. Faccio chiudere sportelli e feritoie
malgrado il caldo crescente per abituare gli
uomini a sopportarlo in un eventuale combattimento.
Mi volto per controllare attentamente la
disposizione degli uomini, delle munizioni, la scorrevolezza
della cupola girante. Menghini, al volante,
attira la mia attenzione attraverso l&rsquo;occhio
orizzontale della blindata sotto la palpebra metallica
alzata.</p>

<p>&mdash;Guardi, signor tenente, in fondo alla strada
bianca, a un chilometro, il Meduna. C&rsquo;è una
folla. Donne, donne, una quantità di donne e bambini.
Gli austriaci se la sono svignata.</p>

<p>Vocio confuso che cresce, cresce, cresce. Laggiù
una marea bianca, rosea, rossa di donne vocianti
che si accalcano. A destra, a sinistra ne
giungono altre. Sentiamo che a 20, 30 chilometri
in giro i casolari si sono vuotati. Le grida diventano
fragorose nello spiralico polverone aizzato
dalle gonne che spazzano la strada e dalle braccia
che agitano fogliami. Entusiasmo sanguigno, allegrissimo,
esasperato che suona sul metallo della<span class="pagenum"><a name="Page_270" id="Page_270">[270]</a></span>
blindata, penetra come un vino gazoso dalle feritoie.
Apro lo sportello e cogli uomini a terra, presi
nella risacca impetuosa della folla, spingiamo la
blindata nell&rsquo;acqua diaccia che corre distratta.</p>

<p>Vivaaaaaaa! Vivaaaaaaa! Vivaaaaaaaa!</p>

<p>Il sole partecipa come un baldanzoso burbero
benefico alla festa clamorosa. Con una folle raggera
di frecce aguzze affilatissime il sole accende
le mille vesti colorate e i visi di rosso sudore lucente
delle friulane e il drappeggio azzurro delle
gonne nel gorgogliare dell&rsquo;acqua corrente. Le popolane
si alzano le gonne e le agganciano alla cintura.
Godono i polpacci agili nella gelateria dell&rsquo;acqua
che moltiplica i suoi ssssss gggggg got got
glu glu glu glu flav got ssss gggg flic flacpluf pluf
plaf imitando e riassumendo rumori, suoni di bottiglie,
sorgenti, cascate, arpeggi, camini invernali
e il bisbigliar degli innamorati sotto le frasche
ventose. Il guado è meno praticabile dei precedenti.
La mia 74 s&rsquo;immerge, quasi naviga. Abbiamo
fasciato il motore. Ma il sole propaga su
di noi una così maestosa ascensione di raggi sulla
nostra testa con un così trepidante ardore sulle
spalle, che le forze sono centuplicate. Molte donne
speravano di salvare le loro gonne di lusso e le
hanno su, su arrotolate come sipari di teatrini
burattinai sulle ginocchia e sulla pancia. Ammiro
i muscoli tesi sotto la carne rosea delle forti cosce
di quelle che tirano la corda. Altre sono proiettate
in avanti con sforzo atletico tirando con noi i pa<span class="pagenum"><a name="Page_271" id="Page_271">[271]</a></span>rafanghi.
E le bambine fragili hanno l&rsquo;acqua al petto.
La corda danza ad ogni impeto del motore che
rrrrrruggendo, rrrrrrrrruggendo vuole disincagliarsi.
Zazà guaisce, abbaia nuotando come un bariletto
nell&rsquo;acqua gelata perfida e cattiva che tira a sinistra.
I bersaglieri che guadano in fila a destra
e a sinistra depongono le biciclette e corrono ad
aiutarci. Gioia gogliardica nello sventolio delle penne
di gallo sugli elmetti tintinnanti contro i fucili i
tascapani, fra il chiaccherio affannoso e le risate
dell&rsquo;acqua più donna delle donne che beffeggia e
spumeggia perle, gorgheggi, zampilli in bocca e
fra i capelli sciolti sulle natiche fuggenti fra i pizzicotti
bersagliereschi.</p>

<p>&mdash;Tutti insieme, un ultimo sforzo! urlo io comandando
la manovra con l&rsquo;acqua alla pancia.</p>

<p>&mdash;Issaaa-ooh! Issaaa-ooh! Menghini, imballa il
motore! Imballa! Imballa, per Dio!</p>

<p>Tre bambine capitombolano nell&rsquo;acqua. La più
piccola, dodicenne, scivola via travolta; ma un
bersagliere si slancia e con una zampata la ripiglia
e la solleva pel culo! E&rsquo; fuori sul greto: piange,
ride, tra le pedate delle donne e dei soldati
che su, su tirano finalmente fuori la mia 74. Vivaaaa!
Vivaaaa!</p>

<p>Le rudi friulane ignorano la stanchezza; sono
oramai centinaia, centinaia intorno alle blindate
nere che guadano. Il sole, immaginoso pittore,
si diverte a raddoppiare il rosso, il verde, il viola,
lo scarlatto, il giallo canarino di quelle donne<span class="pagenum"><a name="Page_272" id="Page_272">[272]</a></span>
agili, rozze, quasi selvagge figlie del Meduna,
sorelle di quelle acque selvagge e capricciose;
ma felici di tradirle per salvare i forti motori metallici,
aggressivi che le hanno innamorate. Strepitano
di rabbia maschia i motori col tempestoso
martellare degli stantuffi e gli scoppi dei brrronchi
e il catarro prrrorompente in vapore, irritatissimi
di dovere a delle donne e alle loro fragili liquide
braccia, la liberazione. Comprendono a mala
pena, i motori, che mitraglieri e bersaglieri non
bastano; occorrono donne astute per vincere le
astuzie femminili della ghiaia, maledetta donna
femmina femminile che minaccia ogni slancio maschio
rigido e veloce.</p>

<p>Il sole ha genialmente composto il quadro. Sulla
lunga fascia azzurra d&rsquo;acqua che lo attraversa
orizzontalmente sei blindate nere, ognuna con la
sua ghirlanda convulsa di donne colorate. Tra
blindata e blindata perpendicolarmente sei arabeschi
lunghi di biciclette, penne di gallo e fucili
arruffati simili a lunghi reticolati in moto. La
simmetria è rotta, nell&rsquo;alto del quadro a destra,
dalla vetturetta del capitano Raby, strano canotto
nell&rsquo;acqua verde.</p>

<p>A sinistra nel basso del quadro l&rsquo;ultima blindata
sembra un sottomarino emerso col suo chiosco-torretta.
Vicino a questo un autocarro sembra un
veliero capovolto.</p>

<p>Il quadro è anche sonoro poichè ecco la sua<span class="pagenum"><a name="Page_273" id="Page_273">[273]</a></span>
polifonia tocca l&rsquo;apice di tutti gli acuti in un Vivaaaaaaaaaaaaaa!</p>

<hr style="visibility: hidden; margin: 1.5em;" />

<p>Poi silenzio. Pochi minuti, le friulane, sedute
sulla riva conquistata, si riposano contemplando.
Appena la gioia pazza è sedata, di nuovo in macchina
verso un suono strano gemente, umano e
non umano, profondo e aereo, inesplicabile, venuto
di lontano di sotto terra o dal cielo, il suono
mi fruga nel petto, cerca, cerca, trova e mi
pugnala il cuore di una dolcezza straziante acutissima...
Sole! sole!</p>

<p>Sole! Sole! Sole! che galoppi nell&rsquo;incalcolabilmente
vasto e desolato letto del Meduna, gridami,
spiegami, quale nuova polpa di gioia hai preparato
davanti a noi, dietro l&rsquo;altissima muraglia
fulgente del cielo tuo?</p>

<p>Il mio motore si slancia. Sapere, sapere, vedere,
conoscere. Abbiamo terrore di te, nuova Gioia!
Vorremmo fuggirti, eppure già ti beviamo con le
nostre orecchie assetate, liquida delizia sonora!</p>

<p>&mdash;Oh! nulla, nulla, o almeno poca cosa! mormora
il cuore. E&rsquo; una piccola campana italiana
che piange e ci saluta... umile dono della bella
Italia liberata ai suoi liberatori!</p>

<p>La vediamo. E&rsquo; una piccola campana da campaniletto
di cappella boschiva. La dondola fra le
mani con fatica una esile vecchia tutta bianca, vestita
di nero. La piccola campana è tutta sporca<span class="pagenum"><a name="Page_274" id="Page_274">[274]</a></span>
di terra poichè fu dissotterrata, un&rsquo;ora fa, da
quelle stesse mani rugose. Sembra un vaso di
fiori capovolto, ma ne fioriscono, fioriscono, tante
piccole rose di suoni, piccole rose di tenerezza,
invisibili ma penetranti e che si spandono: profumo
di suono dell&rsquo;azzurro inebriato. Ansimando,
la mia macchina si ferma davanti alla vecchia,
senza che Menghini al volante lo abbia voluto.
Motore magnetizzato! A destra e a sinistra si
svegliano timidamente piangendo altre campane,
soavi, languide tremanti e sfinite dalla dolcezza.
Accorrono, s&rsquo;affrettano. Laggiù sotto quei castagni,
la sento venire! La vedo! Questa è più grande
ed è infilata in un ramo che due donne vestite
d&rsquo;azzurro portano, incespicando nelle zolle.</p>

<p>Din din daaan daaan din dan din dan. Intanto
la vecchia dondola dondola la sua piccola campana.
Ha un suono più limpido, più liquido, trasparente
di cristallo e d&rsquo;acqua.</p>

<p>Forse il metallo non fa che continuare il flebile
tinnire delle lagrime che beve. Piange la vecchia
dondolando la sua campana. Quasi cade, per stanchezza,
trascinata giù dal peso ondeggiante e i capelli
bianchi le coprono il viso pacificato. Non ci
guarda. China sorveglia meravigliata i bei suoni
melodiosi che le gocciano dal cuore. E&rsquo; lei, lei la
prima, con la prima campana! Certo è fiera di sentire
e vedere che tante tante compagne vengono da
tutti i punti dell&rsquo;orizzonte ruzzolando giù dalle colline
e sgorgando dalle valli per suonare, e suo<span class="pagenum"><a name="Page_275" id="Page_275">[275]</a></span>nare,
suonare senza fine e lagrimare, come le
nuvole d&rsquo;autunno che hanno troppo bevuto, come
gli occhi che hanno troppo aspettato.</p>

<p>Din dan, din dan dan dan din din.</p>

<p>Tutte le campane sono ormai salvate. Questa
più grande comincia con rintocchi lenti, quasi
paurosi spandendo un tremolio sonoro; ma presto
si fa animo. Dan! Certo quasi non crede alla
realtà prodigiosa. E&rsquo; stata nascosta un anno sotto
terra in fondo all&rsquo;orto del prete con tre botti di
buon vino spumante da quella furbacchiona della
perpetua. Le pioggie hanno fatto trasudare le botti
e la campana si è consolata, così, nelle buie notti
opache, sotto terra. Ora è un po&rsquo; ebbra, le trema
la voce.</p>

<p>E&rsquo; tutta abbagliata dal gran sole. Un&rsquo;ora fa,
un&rsquo;ora fa con zappe e mani unghiute l&rsquo;hanno dissepolta.
Su, presto, ragazzi, forza! Tira su, tira,
tira! E&rsquo; fuori, santa Madonna! Prendi la corda!
Giovannino, monta sull&rsquo;albero! A quel ramo grosso!
Presto, fa presto, vengono gli italiani! Sono al
fiume. No, no eccoli, eccoli, vengono in automobile,
senti il rumore della macchina! Attacca, attacca
forte!</p>

<p>Certo, si sentivano rombare i motori nostri e lo
spavento di non essere in tempo affannava il ragazzino
che con tutta la forza delle mani deboli
stringeva i nodi. «Suona, suona, suona, per la Madonna!»
gridavano sotto l&rsquo;albero. E il ragazzino
non riusciva, si disperava, quasi piangeva. Ma ad<span class="pagenum"><a name="Page_276" id="Page_276">[276]</a></span>
un tratto lanciandosi giù si appese colle mani al
batacchio come un appiccato ed ora, su e giù, su e
giù, buttando in alto le gambe; e le mani gli sanguinano
lacerate, e finalmente suona, suona, suona.</p>

<p>Dan dan dan dan dan dan dan dan dan dan
dan dan dan dan dan dan dan dan dan dan dan.
Il parroco è sotto, pallido, con braccia cadute, le
mani aperte la veste tutta infangata. Ci guarda con
gli occhi fissi, inebetiti. Parroco sì, prete sì, ma
Italiano. Un altro prete viene laggiù col pasto che
crolla. Ogni tanto si ferma a riprendere fiato. Pietro,
il suo campanaro trascina una grossa campana
che tintinna sui ciottoli.</p>

<p>Sono vecchissimi tutti e due. Le donne vorrebbero
aiutarlo, ma si <a name="tn276" id="tn276"></a><ins class="correction" title="Testo originale: rifuta">rifiuta</ins> il campanaro e tra la
folla che si apre vuol trascinarla lui, portarla lui
fin sotto le ruote della blindata. Nell&rsquo;ultimo sforzo
alza la testa, mi guarda trasognato, poi cade bocconi
e il cuore gli si spezza in singhiozzi atroci.</p>

<p>Dan dan dan dan dan dan dan.</p>

<p>Allora il vecchio prete si fa largo e alzando la
mano che trema dice:</p>

<p>&mdash;Signor tenente, l&rsquo;altra, la bella, la grande
campana, non l&rsquo;abbiamo potuta portare... Non è
sotterrata, ma è così a fior di terra, davanti alla
nostra chiesa. Su quella collina... vede? Non può
vedere, ma la vedrà... Un anno fa il colonnello austriaco,
quella canaglia, che Dio non gli perdoni,
è venuto a prendermela coi soldati. Prima ho supplicato,
poi ho detto a quelle anime dannate che<span class="pagenum"><a name="Page_277" id="Page_277">[277]</a></span>
non potevo, non potevo dargli la mia campana. Allora
i soldati hanno sfondato la porta della chiesa
e sono saliti sul campanile. Subito io chiamo tutti
i contadini e le contadine, e tutti in ginocchio, e io
gridavo; ho poca voce, signor tenente ma gridavo:
«Se Dio c&rsquo;è ancora sull&rsquo;Italia, Dio non può permettere
che la campana sia strappata! Non sarà,
non sarà, non sarà strappata!» Urlavo, urlavo:
«Non sarà, non sarà strappata!» Che brutto momento,
signor tenente! I soldati ridevano e sghignazzavano
dall&rsquo;alto del campanile. Li vedo ancora
che gridano in tedesco ai contadini di scansarsi.
Tutti piangevano. Hanno rotto il muro, quelle canaglie,
per staccarla. Poi giù, l&rsquo;hanno buttata....
Che urlo e che fragore! La grande mia campana
è caduta giù, ma era tanto pesante e c&rsquo;era stata
tanta pioggia, ed è entrata, entrata, dentro dentro
nella terra. Non si vede quasi più. Ma ora viene
il bello, signor tenente; e rido ora come allora non
piangevo più. Gli austriaci coi buoi con le corde,
con le leve, coi cavalli, cogli asini&mdash;ci avrebbero
messo sotto anche tutti i porci delle famiglie loro
che son porci&mdash;hanno tirato, tirato la mia campana
per un giorno e una notte! Ma la mia campana non
si è mossa più. Questa è l&rsquo;altra, la più piccola.
Gennaro falla sonare. Su, forza, ti aiuto io.</p>

<p>Intanto un bambino s&rsquo;avanza verso di noi tirando
colle due corde sulle spalle e intorno alle braccia
un asinello e una vacca magrissimi. Vissero un
anno murate vive, quelle due bestie, in una specie<span class="pagenum"><a name="Page_278" id="Page_278">[278]</a></span>
di nicchia, nutrite da quel bambino che penetrava
di tanto in tanto per un buco. Non stanno troppo
male. Guardano attonite la campagna e soffiano.
Mentre un contadino attacca al loro collo due campanacci
pesanti. Vorrei implorare pietà per l&rsquo;asinello
che certo non reggerà allo sforzo. Ma chi mai
può sentire la stanchezza, ora? E le due povere
bestie vengono avanti suonando suonando:</p>

<p>Dan - dan - dan - dan - dan - dan.</p>

<p>La polifonia delle campane che si moltiplicano
prodigiosamente cresce, si gonfia fondendo insieme
tutte le stranezze e tutti i languori nostalgici di
quei suoni patetici.</p>

<p>Non sono più campane poichè sepolte, strappate
dai loro campanili e vaganti nella campagna.
Riscossa tragica della gioia generale. Esprimono
col loro suono ogni brivido, ogni singhiozzo, ogni
tormento, ogni angoscia tipica d&rsquo;infiniti corpi umani
contorti da spasimi diversi d&rsquo;attesa, dolore, tortura
disperazione speranza felicità.<span class="pagenum"><a name="Page_279" id="Page_279">[279]</a></span></p>




<h2><a name="XXIII" id="XXIII"></a>XXIII.<br /><br />

MASSAGGIO DEL CORPO DIVINO<br />
DELL&rsquo;ITALIA</h2>


<p>&mdash;In macchina, in macchina! grido ai miei soldati.
Al volante, Menghini!</p>

<p>Guardo energicamente negli occhi bagnati di lacrime
dei miei soldati. Hanno capito. Hanno capito.
Poi ammonisco rudemente il mio cuore:
«Hai avuto ragione di piangere, cuore mio, ma
ormai sei inzuppato di lagrime come un fazzoletto
d&rsquo;addio. Basta! Non piangere più! Oggi è
giorno di guerra! Abbiamo vinto, bisogna stravincere!
Hai abbastanza subìto l&rsquo;incantesimo sonoro.
Non sono campane! Strappate dai campanili, sotterrate
con furia gelosa, esse rinascano mutate! Sono
i bronzi melodiosi del genio Italiano che non
poteva subire manipolazione straniera. Conservarono
sotterra il timbro profondo e l&rsquo;ampia virtù
suggestiva. E&rsquo; il genio della nostra razza che risuona
ancora intorno a noi. E&rsquo; la forza creatrice italiana
colla sua commovente elasticità di balzi armoniosi,
le sue arrampicanti fioriture di note che
sanno l&rsquo;ampio anfiteatro di echi carnali del golfo
di Napoli, e le cadenze flessuose delle colline toscane,
e i burroni muggenti d&rsquo;organo dei valloni a<span class="pagenum"><a name="Page_280" id="Page_280">[280]</a></span>bruzzesi.
Non piangere! Canta, o mio cuore! Canta,
batti, romba rotolando tutte le erre d&rsquo;una furente
velocità.</p>

<p>«Senza nostalgia, senza languori, senza abbandoni
mistici, lontano dalle Madonne e dai campanili!
Ricordati che nelle città, altre campane prostitute
vorrebbero aizzare con falsi annunzi di pace prematura
gl&rsquo;interni salvatori dell&rsquo;Austria passatista! Sia
il tuo canto un martellare, preciso, rettilineo che
scalando il cielo, su, su, colpisca le vetrate delle
chiese perchè il cristallo infranto si sganasci anch&rsquo;esso
annunciando la nostra vittoria! Su, slanciati,
mio cuore motore, su questa bella strada che
taglia le più ricche, eleganti variopinte campagne
della terra! Sono i capelli sparsi dell&rsquo;Italia Divina!
Noi ne conquistiamo il seno, le belle spalle, su su,
verso le due braccia tornite, tanto tempo incatenate
e la mano sinistra inanellata di mare: Trieste!...
e la mano destra più rude e muscolosa:
<a name="tn280" id="tn280"></a><ins class="correction" title="Testo originale: Trentino!">Trentino!»</ins></p>

<p>O Italia, o femmina bellissima viva - morta - rinata,
saggia - pazza, cento volte ferita e pur tutta
risanata, Italia dalle mille prostituzioni subìte e
dalle mille verginità stuprate ma rifiorite con più
fascino di verde pensoso e di ombrie pudiche. Sono
io, io il futurista che primo ti libero il petto baciandolo
col mio delirante amore!</p>

<p>Cosmica fusione del mio corpo col tuo! Ti sento,
ti sento, ti sento! Ti prrrrendo, ti prrrrrendo,<span class="pagenum"><a name="Page_281" id="Page_281">[281]</a></span>
ti prrrrrrrrendo! Sei grande, grande, lo so, e non
ti posso tutta contemplare!</p>

<p>Eppure, senza sognare senza perdere la ragione,
t&rsquo;immagino tutta, ti vedo! Questa rosea carta geografica,
che ho fra le mani, vibra, vibra, mentre io
corro nella mia blindata. Vibra l&rsquo;elegante forma rosea
sulla carta! Non è più carta, diventa carnosa!
Freme, respira, palpita e spalanca sempre più le
braccia nella crescente e trasfigurante velocità del
mio motore in sogno! L&rsquo;impeto virilissimo di questo
mio motore che è insieme cuore, sesso, genio
ispirato e volontà artistica, entra in te, con rude delizia
per te, per me, lo sento! Sono lo strapotente
genio&mdash;sesso futurista della razza tua, il tuo maschio
prediletto che ti ridà penetrandoti la rifecondante
vibrazione!</p>

<p>Ah! se potessi avvilupparti tutta in un unico immenso
bacio, sintesi ultima di tutti i baci che la tua
bellezza florida ha suscitato nei padri, dei padri
nostri e in quelli morti per te e nei 500 mila eroi
dell&rsquo;Isonzo, del Carso, del Piave.</p>

<p>Non sono pazzo! Nè allucinato! Creo, creo il
tuo fantasma, la tua statua che non è di bronzo, nè
di terra, ma umana, viva, di carne. E&rsquo; forse un pazzo,
lo scultore geniale? Tale io sono, ispiratissimo,
ma con lucido controllo tenace e sapienza di mezzi!
Con questo bollore di sangue che ridipinse il
mondo, con questa respirante carta geografica,
e con una piccola lettera d&rsquo;amore bagnata di sudore
sotto la mia giubba, e forse di lagrime, poi<span class="pagenum"><a name="Page_282" id="Page_282">[282]</a></span>chè
è la lettera di un&rsquo;amante ideale, una italiana,
che mi scrive il suo pazzo desiderio di cancellare
Caporetto!... Con questo, con questo, io compio
il miracolo!...</p>

<p>Sì, sì, Italia! Ho sotto la giubba una lettera d&rsquo;amore!
E&rsquo; lei che mi scrive! Una Italiana! Bellissima!
Non la ricordi? E&rsquo; tua figlia. Ti somiglia.
I suoi capelli hanno la morbida serica fluidità dei
tuoi boschi. Pensa al più sognante declivio della
tua più languida collina e ti sarà facile immaginare
quelle guance tenere sensuali calde di pesca
e magnolia. Soltanto certe curve dei tuoi fiumi ricordano
un poco l&rsquo;invito sinuoso delle sue labbra!
La sua voce evoca il canto delle onde notturne nello
stretto di Messina udito da un areoplano volante
a 1000 metri. Lenti archetti di dolore su violoncello
d&rsquo;oro giocondo. Glauche chitarre di roccia con
lunghi accordi d&rsquo;acque che s&rsquo;infrangono. Arpe elastiche
di vento con pizzicati di lampi allegrissimi.
E piangenti clarini smarriti in meandri di
pazzie colorate.</p>

<p>Lei! Lei! Se cammina, ondeggia come un fumo
lieve innamorato del cielo.</p>

<p>E&rsquo; tua figlia, o Italia! Le parole carezzevoli della
letterina sua tremano sul mio petto, insorgono, susurrano,
suonano. Sono le sue tenerezze che odo,
ma anche le tue, le tue! Sei tu che rispondi ai miei
baci, tu, Italia, che mi gridi con le sue parole: Amore,
amore, amore!</p>

<p>La mia passione parla così nella velocità amoro<span class="pagenum"><a name="Page_283" id="Page_283">[283]</a></span>sa
della mia blindata 74 che attraversa correndo i
villaggi e le loro schiumanti ondate di grida, braccia,
fiori, campane agitate.</p>

<p>&mdash;Vivaaaaaaa! Vivaaaaaaa! Dan dan dan.</p>

<p>Ti prendo, ti prendo, ti prendo, Italia! E sono
geloso di te, geloso! Tutti ti amano, tutti ti amano,
tutti ti vogliono! Io ti voglio per me! I miei soldati
hanno strani visi pieghettati arsi da un forsennato
desiderio di te! Sento l&rsquo;acciaio di queste pareti bruciare
di voluttà per te! L&rsquo;occhio orizzontale di questa
mia 74 d&rsquo;acciaio già si muta nel delirio in una
calda bocca dalle potenti labbra affamate di te!
Stride e strilla tutta la mia blindata! Ha un tono
quasi brutale! Non sa più contenere la sua follia
per te!</p>

<p>&mdash;Sono io, son io che ti bacio! urrrla la mia
blindata 74&mdash;Sono io che ti bacio! Io sono la bocca
d&rsquo;acciaio veloce che scivola sulle morbide colline
del tuo seno, sulle ben tornite montagne delle
tue spalle, baciandoti tutta, avidamente, con lussuria!
Sono io che ti bevo e mangio tutta di baci minutissimi
rapidissimi, Italia mia, donna-terra saporita,
madre-amante, sorella-figlia, maestra d&rsquo;ogni
progresso e perfezione, poliamorosa - incestuosa,
santa - infernale - divina!</p>

<p>In sogno ho ascoltato queste stridenti parole d&rsquo;amore
della mia blindata. Ma bruscamente morso
dalla gelosia urlo:</p>

<p>&mdash;Via! Basta! non facciamo scherzi! Non ti
permetto queste libertà! E&rsquo; mia, è mia, compren<span class="pagenum"><a name="Page_284" id="Page_284">[284]</a></span>di?
E&rsquo; tutta mia, l&rsquo;Italia bella! E&rsquo; da tempo, da
tempo, da tempo che l&rsquo;amo, d&rsquo;un amore preciso - confuso,
eterno - istantaneo! Profondo amore spiritualissimo,
religioso! Un amore in ginocchio, prosternato
e insieme un amore sensuale tutto morsi,
baci graffi carezze rudi! Un amore che s&rsquo;infittisce
e s&rsquo;insuccolenta, ghiotto, ghiotto nell&rsquo;Italianissimo
sugo d&rsquo;un buon piatto di spaghetti alle
vongole napoletano! Tu non sai cosa vuol dire
assaporare con mille labbra l&rsquo;Italia nel giallo risotto
alla Milanese e nel polisaporico minestrone!
Dopo lungo girovagare di lingua e di palato fra le
plagiarie insipide culinarie estere, godere un piatto
italiano! Ah, ah! Questo è un amore senza
confine ed ha le smisurate minuziose e chilometriche
voluttà del sole quando in Agosto possiede
la Terra!...</p>

<p>Ed anche la girante oleosa carezza d&rsquo;un battello
a vapore che beatamente prende in giro colla sua
scia l&rsquo;isola di Capri, mammella della Terra, emersa
dalla tenerezza lunare come da una serica camicia
ideale!</p>

<p>Non bisticciamoci, mia cara 74! Non sei una
bocca! Tu sei l&rsquo;alcova d&rsquo;acciaio veloce, creata per
ricevere il corpo nudo della mia Italia nuda, che
ora, con grazia, per i graziosissimi piedi trascino
dentro, dentro, dentro di te! E&rsquo; già dentro, e fra
le mie braccia!</p>

<p>I villaggi salutano il mio amore irruente, eloquente,
e vittorioso.<span class="pagenum"><a name="Page_285" id="Page_285">[285]</a></span></p>

<p>&mdash;Vivaaaa! Vivaaaa! l&rsquo;Italiaaaa! Dan dan dan.
Han ragione quei villaggi di acclamare, elogiare la
mia amante divina! Tanto bella così, assopita! Ma
un po&rsquo; stanca per i troppi baci e le <a name="tn285" id="tn285"></a><ins class="correction" title="Testo originale: carrezze">carezze</ins> accanite!
Giovane, fresca, come prima della schiavitù.
Languidamente ha concesso il suo corpo al massaggio
sapiente della nostra offensiva. Abbiamo subito
ottenuto la rimozione delle piccole rughe che
deturpavano i suoi fianchi. Le nostre ruote ora
premono come pollici veloci sulla sua pelle ancora
un po&rsquo; insensibilizzata da un anno di nefasta cocaina.
Il massaggio fu in un primo tempo feroce. A
cannonate, sì, a cannonate praticammo nella palpebra
destra istriana il taglio d&rsquo;una piega sovrabbondante
di tessuto, poi ricucimmo i margini della
ferita con punti fitti e sottilissimi di spie.</p>

<p>L&rsquo;Italia porterà gli occhiali affumicati per qualche
anno, poi la cicatrice rossastra sopra e sotto la
palpebra sparirà. Per affrettare, un colpo di pastello
e di legislazione geniale. Intorno alla bocca che
ha nome Piave vi fu gran fervore di lavoro. Con
un bombardamento sul labbro superiore, Caviglia
massaggiatore esperto, incise e asportò triangoli di
tessuto carnoso nel punto di congiunzione tra il
labbro e il naso: Vittorio Veneto. Questo massaggio
non soltanto restaurò, ma abbellì. Fu così aumentata
la potenza espressiva della bocca Piave.</p>

<p>Tirammo a pulimento e riducemmo a forma rettilinea
colline rincagnate. Colle mitragliatrici, fra
poco, faremo abbondanti iniezioni per correggere<span class="pagenum"><a name="Page_286" id="Page_286">[286]</a></span>
le depressioni della linea frontale. Il piombo iniettato
si trasformerà in tessuto connettivo. Livelleremo
gli incavi e le depressioni morali del bel collo
pieno di volontà. Tramuteremo il mento, un po&rsquo;
molle, in mento pronunciato, volitivo audace insieme
e piacevole. Ora la squadra ci aiuta cannoneggiando
incisioni nelle regioni capellute sopra gli orecchi - golfi
Adriatici.</p>

<p>Presto, presto, si spianino a cannonate le rughe
frontali scavate dal dolore. Un colpo di lancetta
qui, uno strofinamento di ruote là, e sarà compiuto
il perfezionamento dei suoi connotati femminili.
Voglio ridare al viso della mia Italia la tinta dei cieli
di Sicilia. Già mi scivolano fra le mani gli aliti
africani usi a fasciare i fianchi dell&rsquo;Etna. Ho anche
a mia disposizione questo morbido cielo, panno impregnato
di soavità misteriose... Non sono forse
io il padrone assoluto di questo universo diventato
per me un prodigioso Istituto di bellezza? A
50 o 60 chilometri sulla mia destra posso prendere
il mare, morbidissima spugna azzurra inzuppata
di lozioni orientali. Ecco col mare-spugna azzurro
cancello le lividure e le arsure del viso dell&rsquo;Italia
che riprende la freschezza saporosa della
gioventù. Poi l&rsquo;accarezzo con questo cielo di panno
imbevuto d&rsquo;Oriente illanguidito. Il viso si assopisce.</p>

<p>&mdash;Menghini, come va il motore?</p>

<p>&mdash;Senta, signor tenente; canta come un flauto.
Tuvvvvvvvv Tuvvvvvv vrrrrrr vrrrrrrr.<span class="pagenum"><a name="Page_287" id="Page_287">[287]</a></span></p>

<p>Il motore aveva come me sete, sete, dopo tanta
passione bruciante.</p>

<p>Fiuto la maestosa, freschissima bevanda saporosa
d&rsquo;azzurro: il Tagliamento! Se il ponte del Torrente
Arzino è ancora in piedi saremo presto al
Tagliamento. Presto, giù per le discese a zig-zag
e nelle grandi S temerarie della strada, correva
la mia 74 girando intorno alle colline sempre più
aspre e rocciose che prendevano arie di montagne
imprevedute con roccioni strapiombanti, svolte,
svolte, e svolte.</p>

<p>Ad una spasmodica velocità, come il sangue corre
nelle vene, correvamo nelle vene dell&rsquo;Italia, su
e giù per i suoi muscoli saldi. Era fuori di noi l&rsquo;Italia,
ed era anche nella blindata, addormentata
fra le mie braccia, col suo placido respiro melodioso.
Tuvvvvv Tuvvvv....<span class="pagenum"><a name="Page_288" id="Page_288">[288]</a></span></p>




<h2><a name="XXIV" id="XXIV"></a>XXIV.<br /><br />

UN PARTO IN BLINDATA</h2>


<p>In volata coi bersaglieri ciclisti che corrono a destra
e a sinistra delle blindate sentiamo tutti che
s&rsquo;avvicina per noi l&rsquo;ora di un urto violentissimo
col nemico. Sentiamo che sull&rsquo;Arzino e sul Tagliamento
gli Austriaci ci sbarreranno la strada di Stazione
per la Carnia, tentando così di impedire la
cattura d&rsquo;un&rsquo;armata di circa 50.000 uomini e relativo
carreggio cavalli e bestiame in marcia da Gemona
verso il corridoio di Chiusaforte e Tarvis.</p>

<p>La partita è magnifica. Una frenetica passione
sportiva ci invade. Il record da vincere è allettante.
Siamo pronti a qualsiasi combattimento, ma
preoccupati sopratutto di velocità. Evitare ad ogni
costo qualsiasi fermata. I bersaglieri ciclisti vogliono
quanto noi giungere ad ogni costo prima
che i ponti siano fatti saltare. Non ci curiamo più
delle spalancate acclamazioni di popolo accalcato
nei villaggi.</p>

<p>&mdash;Vivaaaaaaa! Dan dan dan.</p>

<p>Abbiamo altro da fare che intenerirci. Il colonnello
De Ambrosis che comanda l&rsquo;intera colonna
è in testa con la sua motocicletta, e dietro con noi
i bersaglieri ciclisti tuffano in avanti sul manubrio<span class="pagenum"><a name="Page_289" id="Page_289">[289]</a></span>
le loro facce arroventate che brillano di sudore
fra i globi rotolanti del polverone.</p>

<p>Per la strada che su e giù serpeggia fra colline
boscose, roccioni e montagne formiamo uno strano
treno impazzito in fiamme, che disprezzò i binari
e i tunnel per sfrenato amore d&rsquo;ogni bella curva
italiana.</p>

<p>Siamo anche divenuti una fantastica macchina
dell&rsquo;anno 3000 composta d&rsquo;un serpeggiante tubo
mostruoso, forato da mille bocche fumanti e corrente
sopra la sua infinita orologeria di ruote.</p>

<p>&mdash;Il Tagliamento! Il Tagliamento! Il Tagliamento!</p>

<p>Potente nome italiano ultra magnetico, tante
volte bevuto in sogno dopo Caporetto. Ne vedo
scintillare i nastri argentei nell&rsquo;occhio orizzontale
della blindata. Danzano quei nastri, diventano lettere
d&rsquo;argento svolazzanti, le lettere stesse di questa
parola forte e sonora: Tagliamento.</p>

<p>Ad uno svolto rallentante cento voci di donna:</p>

<p>&mdash;Il ponte è rotto! il ponte è rotto! Gli Austriaci!
Viva l&rsquo;Italiaaa!</p>

<p>Tre secondi dopo Dzing dzaang dzing, la mia
blindata suona sotto le prime pallottole. Mi volto
per verificare la chiusura delle feritoie. I miei
mitraglieri puntano con due mitragliatrici in cupola.
Do l&rsquo;ordine a Menghini di mettere il motore
in seconda e di avanzare lentamente.</p>

<p>A destra e a sinistra i ciclisti sono tutti calati
giù nei fossi, e riparandosi dietro le biciclette e i<span class="pagenum"><a name="Page_290" id="Page_290">[290]</a></span>
paracarri rispondono con una fucileria violenta alle
mitragliatrici austriache. Siamo sulla curva della
strada, fra le case di Flagonia spaziate sulla riva
dell&rsquo;Arzino. Il ponte è saltato. Ne vedo i due segmenti
crollati giù nell&rsquo;acqua fresca, argentea, azzurra,
placida, che scorre col suo mormorio pacifico.</p>

<p>gggggg ssssss gggggg.</p>

<p>Breve pausa di silenzio. Feroci grandinano tempestano
le mitragliatrici austriache. Due, quattro,
sei. Sono almeno sei. Ci bersagliano dall&rsquo;altra riva,
che è montagnosa e ci domina.</p>

<p>
ta-ta-ta-tatatatata tatatatata</p>
<p class="nom">giaaaaa giaaa giaaaa di echi</p>
<p class="nom">pic pac pam pam paac</p>
<p class="nom">giaaaa vuluit vrit vrit.
</p>

<p>Il colonnello De Ambrosis ritto accanto alla sua
motocicletta; bell&rsquo;uomo forte, muscoloso, testa rude,
con una serra multicolore di medaglie sul
petto, alza il braccio sventolando la mano.</p>

<p>I suoi bersaglieri hanno capito. Agilmente si
squagliano giù dalla strada per le scarpate cosicchè
avanziamo soli noi sulla riva dell&rsquo;Arzino. Autoblindate
tutte chiuse ognuna con le due mitragliatrici
che sputano fuoco rabbioso fuor dalla cupola
fasciata di bianco, rosso, e verde.</p>

<p>Siamo sei piccoli forti neri d&rsquo;acciaio, con vibranti,
rombanti bronchi metallici e catarro inesauribile.
La mia 74 è giunta davanti al ponte crollato. Vedo
a cento metri sulla destra e sulla sinistra del<span class="pagenum"><a name="Page_291" id="Page_291">[291]</a></span>
ponte ricomparire i bersaglieri ciclisti che guadano
in ordine sparso l&rsquo;Arzino. Ognuno corre colla
sua bicicletta a mano, per dieci, venti metri, poi si
appiatta dietro un masso, nell&rsquo;acqua e fa fuoco. Stupidamente
le mitragliatrici austriache non si curano
di loro, accanendosi tutte contro di noi, con
ruvidissimi sventagliamenti e feroci spazzolate di
proiettili sulle nostre blindature che tintinnano.
Miagolii delle giunture. Nitriti dei parafanghi colpiti.</p>

<p>Infernale strimpellamento di note chiare, argentine.
Questa, nota, però, sorda, si spacca. Ho la
sensazione di essere in un enorme tamburo sudanese
martellato da un magdi che chiami a raccolta
cento tribù per una guerra sacra.</p>

<p>Ghiandusso mi porge gli occhiali d&rsquo;acciaio paraschegge.
Ma io li do a Menghini. Preferisco comandare
cogli occhi nudi fissi nel grande occhio
orizzontale della blindata. Vedo e controllo tutto.
La strada intorno schizza polvere sotto la grandinata
di ferro che prende di mira la mia 74.</p>

<p>Mi sembra di essere l&rsquo;impiantito di una platea
durante un veglione. Ho come una pressione di
acqua sul capo. Sono forse in fondo al mare, palombaro
preso a codate da squali di bronzo?
Però, dentro, tutto procede con ordine perfetto.
La mia mitragliatrice di cupola spara rubinettando
i suoi bossoli vuoti contro il mio gomito destro.
I nastri si seguono filando nelle mani sollevate di
Ghiandusso. Ad un tratto, una mitragliatrice s&rsquo;in<span class="pagenum"><a name="Page_292" id="Page_292">[292]</a></span>ceppa.
Ripiglia. Poi, secondo inceppamento. Le
mie due mitragliatrici tacciono. Approfitto della sosta
per salire in cupola. Caccio la testa nella botola-osservatorio.</p>

<p>Dietro le case di Flagonia una folla di popolo
segue coraggiosamente allo scoperto le sorti della
lotta. Più lontano, sul bianco della strada, un galoppo
di cavalli nel polverone dorato. E&rsquo; la nostra
batteria a cavallo che giunge.</p>

<p>Danza di corpi grigio-verdi su groppe tumultuose,
criniere al vento, scintillii e grondare di luce
sulle ruote-raggiere. Con rapida manovra si ferma.
Il primo cannone ha già puntato la sua volata
lucente contro gli austriaci. Tutti gli uomini
a terra dietro l&rsquo;affusto.</p>

<p>Sulle pariglie che ripartono il polverone s&rsquo;innalza
spiraleggiando, sino al sole che certamente
comanda in persona la batteria. La sua tonda faccia
di metallo in fusione tutta divorata dalla sua
stessa bocca urla:</p>

<p>&mdash;Fooc!</p>

<p>Squarcia di vampa rossa-blu fra le case.</p>

<p>Spraang spraaang di granate sulle creste verdi.
Un secondo pezzo è puntato. Le mie due mitragliatrici
riprendono il loro ritmo di laminatoio.
Tatatatatatatatatata.</p>

<p>&mdash;Fermate il fuoco!</p>

<p>Mi volto e fermo i miei mitraglieri, mentre nell&rsquo;occhio
orizzontale della blindata vedo uno spettacolo
inatteso: Bianche sbocciano 2, 3, 4, 5, 6<span class="pagenum"><a name="Page_293" id="Page_293">[293]</a></span>
bandiere nel verde dei boschi alti occupati dagli
Austriaci. Il sole completa il tricolore. Mentre il
nostro fuoco a malincuore rallenta e si spegne vedo
fra i paracarri della strada sull&rsquo;altra riva un tenente
ungherese che s&rsquo;avanza seguito da un trombettiere.
Questo si ferma e voltato verso di noi,
suona male tre lunghe note fesse. Dietro la tromba
che scintilla un bandierone grottesco, lenzuolo
bianco un po&rsquo; sporco attaccato a un lungo ramo, è
portato da un caporal maggiore mingherlino in
uniforme verde, che regge male il peso.</p>

<p>Noi ridiamo in blindata. Breve silenzio morbidamente
spazzato dal fruscio delle acque. Ghiandusso
grida:</p>

<p>&mdash;Signor tenente, la Zazà partorisce!</p>

<p>Emozione travolgente. Vocio e tumulto all&rsquo;interno.
Feritoie e sportello, tutto è aperto. Ed ecco fra
le coperte, che Ghiandusso solleva maternamente,
la mia piccola Zazà coricata sul dorso tutta tremante,
cogli occhietti neri pieni di implorazioni, colla
lingua fuori, palpita affannosamente. Tra le gambe
aperte della povera bestia un grappoletto nero viscido
si agita. Bosca che è entrato nella blindata
vicino a me, dichiara con autorità:</p>

<p>&mdash;Lasciami fare: io me ne intendo.</p>

<p>Si rimbocca le maniche e lentamente, con maestria,
afferra bene il grappolo vivo tirando fuori
così a poco, a poco una piccola forma lurida, nera,
molle, scivolosa di cagnolino che sembra fatto
di liquerizia.<span class="pagenum"><a name="Page_294" id="Page_294">[294]</a></span></p>

<p>&mdash;Già morto! dice Bosca.</p>

<p>&mdash;E&rsquo; naturale! sentenzia Ghiandusso. Un padre
austriaco non può mettere al mondo che dei
cadaveri!</p>

<p>Poi accarezzando la testa dolorante della Zazà
che trema a zampe aperte, come se volesse partorire
ancora:</p>

<p>&mdash;Imparerai, puttanella, a far l&rsquo;amore col nemico!</p>

<p>Fuori nella vampa del sole meridiano urla,
schiamazza gesticola tutto il popolo di Flagonia.
Tre donne mi si avventano contro:</p>

<p>&mdash;Signor tenente, non creda a quelle canaglie!</p>

<p>Intanto il tenente ungherese col trombettiere, il
caporal maggiore e relativo bandierone di tela
sporca, si sono arrampicati su per i rottami del
ponte ed hanno raggiunto la nostra riva.</p>

<p>Il colonnello De Ambrosis e il capitano Raby
bendano il tenente parlamentare e lo fanno salire
nella nostra vetturetta. Il capitano Raby che prende
il volante mi dice:</p>

<p>&mdash;E&rsquo; un trucco! Pretendono che l&rsquo;armistizio sia
già firmato. Io non ci credo! Vogliono guadagnar
tempo e sfuggirci dalle mani. D&rsquo;altra parte, capirai,
De Ambrosis vuole rispettare le norme internazionali.
Vado col parlamentare al Comando.</p>

<p>Mentre Raby fila in vetturetta, un borghese di
Flagonia si precipita ai miei piedi:</p>

<p>&mdash;Le do mille franchi, signor tenente, mille
franchi, se mi lascia ammazzare quel porco!<span class="pagenum"><a name="Page_295" id="Page_295">[295]</a></span></p>

<p>Io lo calmo con un gesto. Soldati, mitraglieri e
bersaglieri si accalcano.</p>

<p>Sull&rsquo;altra riva s&rsquo;avanza un corteo pomposo, formato
da un maggiore dagli ussari ungheresi, tre
trombettieri e tre ussari tutti a cavallo. Le tre trombe
marzialmente alzate a bere il sole, stonano 6
note sbilenche derise dagli sghignazzamenti meridionali
degli echi e dalle furbe risatine gazose dell&rsquo;acqua
dell&rsquo;Arzino. Scoppia intorno a me una fucileria
di pernacchi napoletani.</p>

<p>Giunto in faccia a noi, sull&rsquo;altra riva, il maggiore
scende da cavallo, e inizia una serie di buffi
equilibrismi giù per il segmento crollato del
ponte, poi su, in bilico, lungo il parapetto dell&rsquo;altro
segmento. Appare sull&rsquo;orlo della muratura. Si
sforza di scavare col piede una base piana, poi rimane
curvo protendendo la faccia magra, nervosa,
verdastra, astuta, e appoggiandosi colle due mani
sul bastone. Un vuoto di 20 metri lo separa da noi.</p>

<p>Un bersagliere napoletano grida:</p>

<p>&mdash;Bisogna buttarlo cape &rsquo;e sotto e piedi in cielo!</p>

<p>Il maggiore con cattiva pronuncia francese dice:</p>

<p lang="fr" xml:lang="fr">&mdash;Je suis herr major Paxis de Pakos... L&rsquo;armistice
a été déjà signé! J&rsquo;ai reçu l&rsquo;ordre par telephone.</p>

<p>Menghini che ha un&rsquo;irrefrenabile allegria infantile
trasforma le parole <i>herr major</i> in <i>armaiol</i>, e
attacca il ritornello.</p>

<p>&mdash;E&rsquo; venuto l&rsquo;armaiol, è venuto l&rsquo;armaiol! Pa<span class="pagenum"><a name="Page_296" id="Page_296">[296]</a></span>xis
de Pakos! Ah! Ah! Questo è infatti la pace
delle pacche!</p>

<p>Lo faccio tacere e rispondo all&rsquo;ungherese:</p>

<p>&mdash;Non crediamo ai vostri trucchi... <span lang="fr" xml:lang="fr">Comprenez-vous
l&rsquo;Italien? L&rsquo;armistice n&rsquo;a pas encore été signé.</span></p>

<p lang="fr" xml:lang="fr">&mdash;Je vous donne ma parole.</p>

<p lang="fr" xml:lang="fr">&mdash;Vous n&rsquo;avez jamais eu de parole! Ces drapeaux
blancs sont un traquenard pour sauver le
corps d&rsquo;armée de Gemona. Mais nous vous prendrons
tous comme dans une souricière.</p>

<p>Sull&rsquo;altra riva appare un automobile. Ne scende
un ufficiale di stato maggiore austriaco con pentolino
celeste, che si accinge alle ormai aspettatissime
e divertenti discese e salite in equilibrio sui
segmenti crollati del ponte. Questo secondo ufficiale
è molto vecchio e un po&rsquo; frollo. Incespica,
ruzzola, si rialza, afferra le mosche per non cadere.
Tutta la nostra riva crepita di risate e pernacchi.</p>

<p>Il vecchio ufficiale ha il viso congestionato, ansa,
s&rsquo;aggrappa, bestemmia in tedesco, perde il pentolino
che ruzzola celeste nell&rsquo;acqua blu. L&rsquo;ilarità
raddoppia nelle gallerie e anche in piccionaia sui
tetti delle case di Flagonia, dove donne e bambini
applaudono e fischiano. Ogni atmosfera di guerra
è scomparsa: siamo veramente in un circo equestre.</p>

<p>Il maggiore Paxis de Pakos guarda anche lui i
buffi esercizi del suo collega e quando questo si è<span class="pagenum"><a name="Page_297" id="Page_297">[297]</a></span>
rimesso sul capo il pentolino celeste grondante, frena
a mala pena una risata.</p>

<p>Tutti i soldati urlano: «Austria caput, Austria
caput! Austria caput!»</p>

<p>Il maggiore ungherese ne è convinto quanto noi,
e il suo viso assume un&rsquo;aria umile e melliflua nell&rsquo;indicarmi
con la mano una nostra motocicletta:</p>

<p>&mdash;Zer gutt... <span lang="fr" xml:lang="fr">Bonne, cette machine!</span></p>

<p lang="fr" xml:lang="fr">&mdash;Tout ce que fait l&rsquo;Italie, <span lang="it" xml:lang="it">rispondo io con tutti
i polmoni,</span> est excellent! Nous autres Italiens nous
faisons la guerre et les machines mieux que les
autres! Aves-vous compris?</p>

<p>La nostra irritazione sale, con la notte gelata,
verso le prime stelle che ironiche deridono
la leggendaria buona fede credenzona italiana.
Bestemmiando, bersaglieri e mitraglieri accendono
i fuochi sulle due rive, a destra e a sinistra degli
ungheresi che accendono anch&rsquo;essi dei fuocherelli
timidi. Il freddo notturno aumenta. Un bersagliere,
tendendo il pugno, grida:</p>

<p>&mdash;Se, come è certo, si tratta di un semplice trucco,
le sgozzo io quelle carogne!</p>

<p>Ma il colonnello De Ambrosis ha dato ordini
severissimi: Non saranno toccati ma fatti prigionieri,
appena saremo convinti della loro malafede.
Ormai la vittoria è certa, completa, assoluta. Concederemo
loro al massimo un&rsquo;abbondante dose di
calci nel sedere.</p>

<p>Nel cucinone di un casolare mi corico nel fieno
fra Volpe e Lattes. Al centro un grande fuoco<span class="pagenum"><a name="Page_298" id="Page_298">[298]</a></span>,
con lingue smisurate e roteanti criniere di scintille.
Lo circondano le corpulenze nere di bersaglieri
e mitraglieri accoccolati, seduti o in piedi. Alcuni
pietrificati dal sonno. Tortuosi sforzi di gambe
gonfie di stanchezza che cercano di allungarsi.</p>

<p>Un bersagliere dorme con la testa fra le braccia
incrociate sulla spalliera della seggiola. Non
si sveglia benchè il suo polpaccio-gambale fumi
abbrustolito dalle fiamme e i suoi scarponi siano
cotti.</p>

<p>Facce di terracotta sull&rsquo;ardore della vampa. Vetrificazione
di occhi ebbri di fatica che si tuffano
nell&rsquo;al di là divino della pace prossima imminente.
Facce rovesciate all&rsquo;indietro come di nuotatori che
facciano il morto nella corrente felice, sicura della
vittoria.</p>

<p>Bosca entra:</p>

<p>&mdash;Bisogna assolutamente vegliare, Marinetti!
Raccontaci una tua avventura originale, ma veramente
originale!</p>

<p>&mdash;Preferisco raccontarvi un&rsquo;avventura del mio
amico Fiordalisi. Un bel tipo, Fiordalisi! Sempre
allegro. Sottotenente effettivo, venuto della bassa
forza. Ha ricevuto al primo passaggio dell&rsquo;Isonzo
a Plava nel 1915 una palla che gli ha attraversato il
collo e spaccato la mascella. Ha sul labbro inferiore
una grossa, tonda protuberanza che gli permette,
dice lui, di baciar meglio le donne. In realtà
le bacia con la sua ferita. Sensazione interessante
per una donna patriota e sensuale. Quella biz<span class="pagenum"><a name="Page_299" id="Page_299">[299]</a></span>zarra
protuberanza gli serve a trasformare la sua
bocca in una vera orchestra. Imita a meraviglia animali,
insetti, fucileria, bombardamento. Un vero
numero da caffè concerto e un ottimo declamatore
di parole in libertà! Suo padre, colonnello dei carabinieri,
si distinse nella lotta contro i briganti e
specialmente contro Musolino. Forte razza avventurosa;
ma il figlio supera il padre. Dai venti ai
ventiquattro anni ha girato tutto il mondo con suo
fratello, facendo mille mestieri; dal decoratore in
cemento al dilettante questurino. Rimase mezzo
morto per tre giorni a Odessa dopo una terribile
bastonatura. E&rsquo; un <a name="tn299" id="tn299"></a><ins class="correction" title="Testo originale: accattabrighe">attaccabrighe</ins> simpaticissimo.
Anche un magnifico narratore. Peccato che non sia
qui: ve la racconterebbe stupendamente la sua buffa
avventura in Russia! Dunque Fiordalisi era l&rsquo;amante
fortunato di una bella signora russa che lo riceveva
ogni notte nella sua casa di campagna a parecchi
chilometri dalla città. Una strana casa di campagna,
enorme, con innumerevoli camere e corridoi
pieni di mobili d&rsquo;ogni specie e d&rsquo;ogni stile
senza ragione estetica, nè utilità apparente. Date
le continue assenze del marito panciuto e ubriacone,
Fiordalisi ci passava anche le giornate
bighellonando e curiosando di camera in camera,
perdendosi talvolta nel labirinto dei corridoi senza
spiegarsi perchè i numerosi amici che venivano a
trovare la signora si accalcassero sempre nella
camera da letto, unica camera abitata e dotata di<span class="pagenum"><a name="Page_300" id="Page_300">[300]</a></span>
illuminazione. Una notte, poco prima dell&rsquo;alba vocio
e trambusto nel cortile:</p>

<p lang="fr" xml:lang="fr">«&mdash;Mon mari!... Mon mari! <span lang="it" xml:lang="it">grida la signora,</span>
cache-toi! vite!</p>

<p>«Fiordalisi nudo non trova nella camera che una
tenda troppo corta e si nasconde dietro di essa.
Il marito entra sbuffando, spingendo avanti con
passi rapidi il suo gran ventre, come una prua,
apre un baule come per scegliere delle armi, discute
violentemente colla moglie, la respinge con un
pugno e si mette a frugare nella camera. Poi si
ferma, sembra convinto, si sdraia in una poltrona
e accende un sigaro. Fiordalisi sospeso sulla punta
dei piedi per nascondersi meglio sotto la tenda troppo
corta, era anche disposto a rimanere così tutta la
notte. Disgraziatamente la donna sapendo l&rsquo;amante
in quella dura condizione e vedendo il marito sprofondato
in poltrona, comincia a seccare quest&rsquo;ultimo
per indurlo a mettersi a letto. Il marito rifiuta,
discute, poi d&rsquo;un tratto insospettito ricomincia
a frugare. Fiordalisi scoperto si slancia
nel corridoio. Terribile inseguimento tragicomico
e pericoloso per le stanze buie. Il marito era armato
di una vecchia scimitarra che completava operettisticamente
lo strano palamidone imbottito che
gli serviva di giacca e cappotto. Ad ogni svolta
Fiordalisi caccia contro la pancia dell&rsquo;inseguitore
un mobile preso a caso con relativi ninnoli, cristalli,
vasi e vasetti crollanti. Corsa di ostacoli con
frastuono infernale. Dietro al marito ansava la mo<span class="pagenum"><a name="Page_301" id="Page_301">[301]</a></span>glie
scarmigliata, in camicia, con pianti, singhiozzi
e braccia in convulsione. Fiordalisi, però, ricorda
che quelle manifestazioni, pur nell&rsquo;ansia della fuga
gli apparivano strane, poco sincere, certo affettate.
Ma la scimitarra minaccia ed egli fugge, fugge con
salti acrobatici.</p>

<p>«&mdash;Avevo, dice Fiordalisi, una stanza di vantaggio.</p>

<p>«Stamattina, inseguendo gli austriaci, ho pensato
che essi hanno una stanza di vantaggio e mi è venuta
in mente l&rsquo;avventura di Fiordalisi. Bisogna domani
costringerli a saltare dalla finestra. Fece così
Fiordalisi quando si vide perduto e cadde per fortuna
su un pergolato. Era nudo, si scorticò tutto
il corpo e rimase quasi infilzato. Ma dopo un attimo,
alzò la testa e vide con sbalordimento alla finestra
il marito, che guardandolo con faccia rasserenata
e gioviale sentenziava:</p>

<p lang="fr" xml:lang="fr">«&mdash;Ces amoureux sont de vrais sauvages! Pas
civilisés du tout! De véritable cannibales. Si je continue
a me souler chaque soir, ils finiront par me
manger toute ma femme! Ah! ah!...</p>

<p>«Fiordalisi si lasciò scivolar giù dal pergolato.
Trovò in una stalla un palamidone del genere di
quello del marito, imbottito e sudicio come quello,
e se la svignò. Questa è una storia simbolica, amici.
Accidenti ai ritardi! Appena il capitano tornerà, bisogna
subito saltare addosso agli austriaci prima che
se la svignino come <a name="tn301" id="tn301"></a><ins class="correction" title="Testo originale: Fiordalisi!">Fiordalisi!»</ins><span class="pagenum"><a name="Page_302" id="Page_302">[302]</a></span></p>




<h2><a name="XXV" id="XXV"></a>XXV.<br /><br />

UN ESERCITO IN TRAPPOLA</h2>


<p>Il capitano Raby è tornato irritatissimo. Alla Divisione
non si parla affatto di armistizio; ordine di
continuare l&rsquo;inseguimento senza tregua. Col tenente
Bosca e il capitano, al lume delle torce nell&rsquo;acqua
gelatissima, cerchiamo un guado praticabile. Il letto
dell&rsquo;Arzino è pieno di bombe a mano, migliaia e
migliaia buttate via dai reparti austriaci fuggenti.
Prima di spingere le blindate nell&rsquo;acqua bisogna
fare una scarpata nella riva opposta che è scoscesa.
Tutti all&rsquo;opera con zappe e badili. Notte accanita,
ma faticosissima al lume incerto delle torce, rallegrata
soltanto da una gara esilarante di bestemmie
formidabili contro la slealtà austriaca e la dabbenaggine
italiana poichè di giorno si lavora meglio e si
fa presto. Ai primissimi pallori del cielo siamo
tutti tesi sulle corde. Sentiamo che laggiù un
giorno eletto stira le lunghe braccia di luce,
un giorno che incoronerà tutti gli eroismi. La
corrente è forte, ma i motori moltiplicano i
poderosi colpi di reni e le ruote non si incagliano.
Tutto procede con precisione miracolosa.
Nell&rsquo;uscire dall&rsquo;acqua sento piangere Zazà nella
blindata, mi volto temendo che la povera bestiola<span class="pagenum"><a name="Page_303" id="Page_303">[303]</a></span>
si slanci fuori, inciampo e cado sul naso. La mia
mano ha afferrato una strana forma morbida e villosa
che stupisce il mio tatto. La stringo e rimettendomi
in piedi la osservo.</p>

<p>Il sole si spacca all&rsquo;orizzonte come un uovo di
prestigiatore giapponese e subito la brezza con dita
agilissime ne fa scorrere fuori cento nastri di
seta rosei - rossi - verdi - viola - argentei- bianchissimi
che salgono verso lo zenit impadiglionando
il paesaggio. La magia di quest&rsquo;aurora mi preoccupa.
Temo una allucinazione dei miei occhi che
fissano attentamente la strana erba molliccia che ho
fra le mani. Ha un colore quasi dorato. Non è un
vegetale. E&rsquo; una cosa umana, quasi viva. Orrore!
Ho realmente dei capelli fra le mani. Una intera
capigliatura di donna, strappata, certamente strappata!
Questo è il cuoio capelluto, un po&rsquo; di cuoio
capelluto, insanguinato!</p>

<p>&mdash;Amici! Amici! Guardate l&rsquo;infamia commessa
da quei bruti! Certo dei Croati! Nel fango della
riva vi deve essere anche la testa della povera donna
italiana che ha pagato così gli sputi e i morsi coi
quali si sarà rifiutata alle voglie di uno di quei porci!
Soldati! mitraglieri! e voi bersaglieri ciclisti!
Sia bandita per oggi ancora ogni bontà umanitaria!
Ogni capello strappato di questa donna italiana sia
ferocemente pagato! pagato! Avanti! in macchina,
contro le carogne!</p>

<p>Cara! cara! cara! Questa dolce parola italiana
mi sale naturalmente alle labbra nel bere il respiro<span class="pagenum"><a name="Page_304" id="Page_304">[304]</a></span>
amoroso della campagna riposseduta. Ebbrezza di
godere sempre meglio il corpo dell&rsquo;Italia, molleggiando
sulle tarantelle gli strambotti i mottetti i crescendo
e le cadenze ampie della mia blindata sempre
più musicale. Godo la grande musica della
velocità col suo intreccio armonioso di ritmi insolenti,
dolci, caparbi cocciuti infantili casti e lussuriosi
mentre assaporo con fame crescente la buona
marmellata che estraggo dal barattolo colla punta
del mio pugnale.</p>

<p>Ad ogni svolto della strada ci assale un vocio di
popolo festante. Questo però è più violento dei precedenti.
Inneggia all&rsquo;Italia strepitando, ma vi scorgo
molte braccia tese col pugno chiuso verso quelle
pattuglie austriache che laggiù sotto gli alberi
bersagliano la mia blindatura d&rsquo;una raffica tintinnante
di pallottole. Entriamo nella vera rivolta
della Carnia che già povera fu tutta derubata,
spogliata, dissanguata dagli austriaci in ritirata. Mille
sentimenti e sensazioni si incrociano contemporaneamente
nella mia coscienza.</p>

<p>Sono motivi spirituali e materiali che sorpassano
nelle loro combinazioni ogni polifonia vagneriana,
raggiungono un&rsquo;eccezionale simultaneità futurista.</p>

<p>Sento simultaneamente:</p>

<p>1.&mdash;Gli arpeggi delle pallottole sulla blindatura
sonante.</p>

<p>2.&mdash;La gioia di assaporare una buona marmellata,
pescandola col pugnale nel barattolo.<span class="pagenum"><a name="Page_305" id="Page_305">[305]</a></span></p>

<p>3.&mdash;I singhiozzi repressi che mi strappa questa
radiosa Italia calpestata.</p>

<p>4.&mdash;La gioia della vittoria che dal mio cuore
rimbalza negli occhi pieni di lagrime dei popolani
che ci salutano al passaggio.</p>

<p>5.&mdash;I tonfi d&rsquo;amore fraterno che il loro vocio
angosciato fa nel mio sangue.</p>

<p>6.&mdash;L&rsquo;odio-vendetta della mia mano sinistra che
impugna il revolver.</p>

<p>7.&mdash;La strada che i miei occhi d&rsquo;automobilista
studiano minutamente.</p>

<p>8.&mdash;Tutti i rumori del motore che martella preciso,
felice.</p>

<p>9.&mdash;Il volante nelle mani di Menghini.</p>

<p>10.&mdash;Il gelo delle mie gambe inzuppate dall&rsquo;ultimo
guado.</p>

<p>11.&mdash;La febbre assolutamente sportiva di giungere
prima degli altri italiani e prima che gli
austriaci se la svignino. Record!</p>

<p>A Trasadis riceviamo, Bosca ed io, l&rsquo;ordine di
lanciarci soli alla massima velocità verso Tolmezzo
prima che il ponte sul Tagliamento sia fatto saltare.
La piazza di Alesso è tutta ingombra di bersaglieri
ciclisti. Sono uomini e biciclette tutti sdraiati
a terra affranti, sfiniti dalla corsa sovramuscolare.
Vorrei elogiare cantare i battiti burrascosi
di quei cuori giovanili, l&rsquo;ansare di quei polmoni,
il respiro di quelle bocche bruciate e nutrite di polvere
e il sudore grondante di quelle facce smaniose.
Ci guardano con invidia, quasi con ira. Il<span class="pagenum"><a name="Page_306" id="Page_306">[306]</a></span>
colonnello De Ambrosis con lo sguardo malinconico,
e la voce dura ci grida:</p>

<p>&mdash;Una sezione di blindate, soltanto, a tutta velocità!</p>

<p>Vedo molti bersaglieri ciclisti, mordersi a sangue
le dita. Speravano di vincere la gara. Altri avranno
la preda, magnifica. Alcuni si alzano. Un
tenente bersagliere parla concitatamente a De Ambrosis.
I suoi occhi implorano, e mentre con elastico
colpo di reni la mia blindata riparte, vedo il
tenente bersagliere slanciarsi fra le biciclette e urlare:</p>

<p>&mdash;Primo plotone; con me, via!</p>

<p>Tremenda festa di muscoli esasperati dalla gioia
per l&rsquo;ultimo sforzo degli sforzi al di là di ogni forza
umana. Durante i primi minuti i bersaglieri ciclisti
a destra e a sinistra tengono testa alla mia
velocità. Ma la strada si precipita giù e la vediamo
a 100 metri inerpicarsi polverosa nel sole. I ciclisti
sono diventati proiettili. Debbono con lo slancio di
una valanga acquistare nelle discese l&rsquo;impeto per
aggredire le salite. Piombano infatti giù quasi rischizzando
poi scopati su da quella riserva di velocità.
Tutti su... su... su... ci siamo! E le facce roventi
dei bersaglieri si placano bevendo a larghi
sorsi il vento inebriante della nuova discesa.</p>

<p>Divina strada che scende con molle arabesco, si
tuffa nel verde, inoculandosi!</p>

<p>Siamo il sangue tonante rivoluzionario e sporti<span class="pagenum"><a name="Page_307" id="Page_307">[307]</a></span>vo
d&rsquo;Italia, che scorre scorre giù nelle intricatissime
arterie della montagna Carnica!</p>

<p>&mdash;Somplago! Somplago! grida Menghini. Conosco
quel paese!</p>

<p>Menghini è raggiante. Le sue mani al volante
sono contratte dall&rsquo;emozione.</p>

<p>&mdash;Fa attenzione, Menghini! C&rsquo;è benzina? Per
carità, non possiamo più permetterci delle fermate.
Via, via!</p>

<p>Entriamo in Somplago come una pugnalata di
velocità. Il paesello è come spento, chiuso inchiavardato
dal terrore, e cacciato sotto delle coltri di
pericolo e di morte. Presto, presto, correre, correre
virare, scansare. Quel carretto abbandonato! Quel
pietrone! Quel cumulo di ghiaia! Gli ostacoli sono
innumerevoli. Agilità anguillesca della mia blindata
74 che sfiora tutto senza agganciare. Io prego, supplico,
imploro il motore perchè collabori senza
posa. Basterebbe un po&rsquo; di grasso e un po&rsquo; di polvere
di più! Ma il motore è fedele, pronto, obbediente
e la sua quarta velocità è veramente alata,
aerea, come se il vento prestasse alle ruote infiniti
trampolini imbottiti di nuvole. Le 4 gomme sono
sane, con gonfiezza utile, ma il loro ardore equatoriale
s&rsquo;è liberato qua e là della tela che a brandelli
rumoreggia lugubremente contro i parafanghi.
Rumore minaccioso poichè i brandelli delle gomme
di dietro sbattono e sbandierano convulsivamente.
La mia 74 sembra una donna che corra
nella sua vestaglia svolazzante.<span class="pagenum"><a name="Page_308" id="Page_308">[308]</a></span></p>

<p>Due uomini gesticolanti sulla strada a 100 metri,
non si scansano. Rallentiamo.</p>

<p>Sono due tenenti alpini, due di quei numerosi
italiani sfuggiti alla cattura nella rotta di Caporetto
e che vissero nelle caverne di queste montagne
come belve e come briganti in guerriglia.</p>

<p>&mdash;Presto! mi gridano. Il ponte è in piedi ma
lo faranno saltare fra pochi minuti! E&rsquo; già minato!
A Tolmezzo ci sono due battaglioni austriaci
che prendono il caffè.</p>

<p>&mdash;Lo berremo noi! risponde Menghini. Qui sono
in casa mia, conosco anche i ciottoli.</p>

<p>Come un vincitore di circuiti, magistralmente
Menghini prende le svolte pericolose senza rallentare.
Le aggredisce con delle girate di volante
audacissime, che si immensificano nel mio sogno
come quelle dei volantisti celesti nel guidare i pianeti
alle svolte immense e sfolgoranti della via
Lattea. Non ha forse l&rsquo;ampiezza maestosa della Via
Lattea questo letto del Tagliamento che svolge davanti
a noi i suoi meandri d&rsquo;argento vivo, e le
ramificazioni cerebrali dei suoi filoni azzurri-verdi?
Correre, correre, correre! Gioia di correre come
ragazzi su questo alto, spettacoloso balcone che la
strada prolunga strapiombando a 50 m. d&rsquo;altezza
sul letto piatto immenso e le sue lunghe acque verdi
coricate e i solchi caldi delle acque fuggite.</p>

<p>Occhieggiano le acque sonnolente e camminano
come in sogno placidamente, mentre l&rsquo;ansia esaspera,
accende morde le mie ruote assetate di pol<span class="pagenum"><a name="Page_309" id="Page_309">[309]</a></span>vere,
morde morde di rabbia bruciante la gomma
arroventata, stringe strozza la collera dei gas irti
dal desiderio. La strada tortuosa dinoccolata, fa
2 o 3 moine coi suoi ventagli di polvere accecante
e ci svela finalmente il ponte di Tolmezzo. Menghini
urla, urla:</p>

<p>&mdash;Il ponte è in piedi! Il ponte è in piedi! Il ponte
è in piedi!</p>

<p>Sembra quasi impazzito. Le sue mani scuotono
rabbiosamente il volante come per sradicarlo. L&rsquo;afferro
per il braccio, rudemente:</p>

<p>&mdash;Menghini! Menghini! Calmati! Non perdere
la testa. Il momento è grave. Il ponte è minato. Bisogna
traversarlo nel minor tempo possibile. Ti
senti sicuro del motore?</p>

<p>&mdash;Sì, signor tenente.</p>

<p>Siamo a 100 metri dal ponte che slancia elegantemente
le sue arcate attraverso il fiume. I miei
occhi distinguono perfettamente dei grovigli di fili
lungo il parapetto e delle botti legate sui capitelli
dei piloni. Ma la grazia italiana di quegli
archi, che non possono tradire noi italiani, mi
riempie di ottimismo. Con un atto di fede potente
entriamo sul ponte. Menghini dà tutta la benzina.
Apro completamente l&rsquo;occhio orizzontale di prua
alzando la palpebra metallica. A destra, giù, nel
letto del fiume, fra le erbacce, dei cappottoni grigi
che fuggono.</p>

<p>Il meriggio ci soffia in faccia un vento infuocato
e insieme un urlio delirante. Sono i nostri sol<span class="pagenum"><a name="Page_310" id="Page_310">[310]</a></span>dati
di Carnia scesi giù dal loro nascondiglio montano.
Lunghe barbacce, vestiti a brandelli, ceffi di
briganti. Quasi tutti armati. Mi fermo in mezzo a
loro, a 50 metri al di là del ponte.</p>

<p>&mdash;Viva l&rsquo;Italia! Signor tenente, ci sono molti
austriaci sotto quelle tettoie! Ma i due reggimenti
e il comando debbono essere in Amaro a quest&rsquo;ora.
Se fa presto li raggiungerà sulla strada.</p>

<p>Intanto il mio sergente fa funzionare una mitragliatrice
di cupola contro le tettoie in fondo al
prato a destra della strada. Gli austriaci rispondono
con qualche fucilata poi si vedono fuggire verso
il greto del fiume.</p>

<p>&mdash;Signor tenente, veniamo con lei ad Amaro!</p>

<p>&mdash;No, amici! Alcuni vadano alla caccia di quelle
canaglie. Se si rivoltano io li mitraglio da qui.
Voialtri, una ventina bastano, restate alla guardia
del ponte.</p>

<p>Tutta Tolmezzo si svegliava. Gridio confuso, infiniti
richiami, porte sbattute. I balconi traboccano
di donne e bambini. Sembra un popolo che si dissotterra.
Prati e praterie trasudano popolo.</p>

<p>Gli spavaldi e briganteschi soldati di Carnia improvvisano
una violenta fucileria al cielo per festeggiarmi.
Le donne accarezzano, abbracciano la
mia 74. Sono accecate dalla gioia.</p>

<p>&mdash;Viva il nostro liberatore! Viva il liberatore di
Tolmezzo! Viva l&rsquo;Italia! Veniamo con lei ad Amaro!
Gli Austriaci sono partiti 2 ore fa! Hanno detto
che si sarebbero trincerati ad Amaro!...<span class="pagenum"><a name="Page_311" id="Page_311">[311]</a></span></p>

<p>A pochi metri scoppia un tumulto inesplicabile
intorno a tre donne vestite di bianco.</p>

<p>Crollano ai miei piedi abbracciandomi le ginocchia.</p>

<p>&mdash;Signor tenente, ci salvi, ci salvi! Lei lo può
dire, non siamo slave, non siamo austriache, siamo
triestine! Quante sofferenze! Tutto un anno
di torture!</p>

<p>Non ho tempo da perdere. Salto in macchina
e mi apro la strada con la mia blindata nella folla
vorticosa.</p>

<p>&mdash;Largo, largo, ci lascino passare!</p>

<p>Una vecchia è caduta davanti a noi e Menghini
deve con scatto pronto virare per non arrotarla.
Poi via per la strada d&rsquo;Amaro sotto le alte, voluminose
forze concentrate del Monte Festa. A un
chilometro piombiamo su una colonna di carreggio.</p>

<p>&mdash;Giù Ghiandusso con me! Prendi due bombe
e revolver. Tu, Locatelli, pronto alla mitragliatrice!</p>

<p>Poi di corsa con Ghiandusso verso il sergente ungherese
che segue l&rsquo;ultimo carro.</p>

<p>&mdash;Tutti giù! Arrendetevi! Volta i cavalli e indietro!</p>

<p>Il sergente, esita un attimo poi cede. Tutti gli uomini
del carreggio sono disarmati.</p>

<p>&mdash;Indietro! grido. Via! Troverete a Tolmezzo
la colonna di prigionieri.</p>

<p>Faccio fiutare al sergente il mio revolver e la
mia bomba a mano, poi salto in blindata. Ho il cor<span class="pagenum"><a name="Page_312" id="Page_312">[312]</a></span>po
quasi tutto fuori dallo sportello aperto, il revolver
in pugno. La strada sale e scende. Le prime
case di Amaro. Sorpresa: una mitragliatrice
spara da un bosco alto sulla destra! Contro chi spara,
quella mitragliatrice austriaca? Non è austriaca.
Vedo correr giù gli ormai famigliari nostri nomadi
di Carnia. Urlano:</p>

<p>&mdash;Amaro è piena di austriaci, sono più di quattromila!
Veniamo con voi! Abbiamo una mitragliatrice
sulla montagna. Ora la portano giù!</p>

<p>Sulla prima piazzetta la mia blindata si ferma
presa da una folla irruente. Non si muove più,
come una nave stretta dai ghiacci. L&rsquo;immagine mi
è suggerita dalle enormi masse di crisantemi che
le donne portano fra le braccia. Bocche squarciate
dalla ressa delle parole. Bocche che balbettano incretinite.
Mani che graffiano macchinalmente le
vesti, mani alzate di vecchi che mi benedicono.
Torrente di folla gioiosa che si gonfia fra le casette
fragili. Sembrano beccheggiare le casette tanto pesano
a prua e a poppa i balconi sovraccarichi di
edera umana.</p>

<p>Verso il Sole, punto matematico del problema
di guerra risolto, salgono le spirali delle respirazioni
sibilanti e della polvere dorata. Salgono i coni
dell&rsquo;entusiasmo lanciati su steli invisibili dai nostri
cuori fontanieri. Cozzano insieme le sfere volanti
delle voci e i triangoli dei gridi fra le geometrie
ubriache dei tetti che si sfasciano dalla gioia.</p>

<p>Un uomo cinquantenne dal viso rossastro, baf<span class="pagenum"><a name="Page_313" id="Page_313">[313]</a></span>futo
mi abbraccia per forza spiaccicandomi sulla
bocca un bacio che non riesco a scansare. Dice
con voce rotta:</p>

<p>&mdash;Ero alla finestra... quando ad un tratto ho visto
arrivare la sua macchina sulla strada. Sono caduto
in ginocchio, ho alzato le mani al cielo e ho
gridato: L&rsquo;Italia è qui! L&rsquo;Italia è qui, Dio cane!</p>

<p>Cammino a fianco della blindata che avanza lentamente
verso la piazza principale. Ho il revolver
nella mano sinistra; e la mano destra nel tascapane
pieno di bombe.</p>

<p>&mdash;Grazie, grazie, ma fate largo, largo!</p>

<p>Le donne non ascoltano e rovesciano fasci e fasci
di crisantemi sulle ruote, sul motore.</p>

<p>&mdash;Basta! basta! Questi sono fiori di morte. Oggi
è giorno di vita. Scansatevi, allontanatevi!</p>

<p>Confusione indescrivibile, rimescolio di pentola
bollente. A pugni apro un varco alla mia blindata
che si ferma nella piazza centrale.</p>

<p>&mdash;Là, a quel primo piano hanno preparato la
mensa degli ufficiali, mi dice un borghese. Vi si
affaccia un maggiore ungherese, strepitando giù ordini
incomprensibili.</p>

<p>&mdash;Locatelli, punta quella finestra, fuoco!</p>

<p>Ta ta ta ta ta gring grang di vetri rotti crollanti.</p>

<p>&mdash;Vieni con me, Ghiandusso! Guardami le spalle!
E tu, Locatelli, fa fuoco contro quelle finestre.</p>

<p>Mi slancio verso la porta dalla quale escono in
tumulto molti ufficiali.</p>

<p>&mdash;Giù le armi, arrendetevi!<span class="pagenum"><a name="Page_314" id="Page_314">[314]</a></span></p>

<p>Il primo, un tenente, è agile, muscoloso, ma
pallidissimo. Gli strappo la baionetta-pugnale dalla
guaina che porta al fianco. Al secondo che
si avanza minaccioso scarico un tremendo pugno
nello stomaco. Lo prendo per il colletto colla mano
sinistra, mentre la mia destra strappa la baionetta-pugnale
che nel gesto dal basso in alto sfiora
la sua bocca che trema. Potrebbero sgozzarci. Siamo
14 uomini con 6 mitragliatrici in mezzo a 4
mila nemici con circa 50 mitragliatrici. Ma le nostre
Autoblindate terrorizzano. Portiamo sul viso
la schiacciante spavalderia della vittoria e i nostri
occhi sono degli invincibili proiettori di forze.</p>

<p>Il mio compagno tenente Bosca con la sua blindata
va in fondo al paese. Rimango solo fra il tumulto
degli ufficiali che non vogliono lasciarsi disarmare.
Il colonnello ungherese discute con un
maggiore austriaco. Balzo fra di loro. Tolgo la baionetta-pugnale
al maggiore e il revolver al colonnello.
Rimangono impietriti.</p>

<p>&mdash;Via le donne, per Dio!... Menghini, Locatelli,
Ghiandusso, cosa fate? Basta coi fiori e con le donne!...
Salis, gira intorno alla blindata, sorveglia le
gomme, e scarta le donne!... Locatelli! Gira la torretta,
punta le due mitragliatrici di cupola verso
l&rsquo;ingresso del paese! Ghiandusso, va su a quel primo
piano, apri tutte le porte, fruga bene e caccia
giù tutti gli ufficiali che troverai!</p>

<p>Poi mi rivolgo ai soldati carnici.</p>

<p>&mdash;Su, disarmate quegli uomini!... Le armi a de<span class="pagenum"><a name="Page_315" id="Page_315">[315]</a></span>stra!
Gli uomini a sinistra!... Se quelle carogne si
muovono, sparate!</p>

<p>Il colonnello ungherese disarmato, si presenta a
me, con solennità. Atletico, sessantenne, enormi
baffi uncinanti.</p>

<p>&mdash;Prego, signor tenente... dove è il vostro colonnello?</p>

<p>&mdash;Qui sono io l&rsquo;unico comandante italiano. Non
fatemi perdere del tempo. Siete sconfitti. Arrendetevi
senza tante chiacchere. Siamo seguiti da grandi
forze che saranno qui fra pochi minuti. Altre blindate,
cavalleria e bersaglieri ciclisti.</p>

<p>&mdash;Prego, prego. Io credo che ora è firmato armistizio.</p>

<p>&mdash;Non credo alle vostre parole. L&rsquo;armistizio non
è firmato. Ho l&rsquo;ordine di farvi tutti prigionieri.</p>

<p>Interviene il maggiore, grassoccio, gesti melliflui,
fronte bassa, viso porcino.</p>

<p lang="fr" xml:lang="fr">&mdash;Je vous prie, monsieur le lieutenent.</p>

<p lang="fr" xml:lang="fr">&mdash;Ne m&rsquo;embetez pas! Vous êtes des voleurs, des
canailles, des cochons! Si je vous abandonnais à
la population de Amaro, vous seriez tous égorgés!
Vous leurs avez tout volé! Quand on n&rsquo;a pas d&rsquo;argent,
on ne fait pas la guerre! Vous avez compris?
Quand on n&rsquo;a pas d&rsquo;argent, on ne fait pas la
guerre!</p>

<p>Una donna mi tira per la giubba urlandomi freneticamente
sulla mano che bacia:</p>

<p>&mdash;Coppèli, Coppèli! Signor Tenente, mi lasci<span class="pagenum"><a name="Page_316" id="Page_316">[316]</a></span>
uccidere quella canaglia del colonnello! stupratore!
Mia figlia, mia figlia!</p>

<p>Io scarto la donna e col dito nel naso al colonnello:</p>

<p lang="fr" xml:lang="fr">&mdash;Vous êtes un lâche, un bandit, vous aussi,
monsieur le major! Vous ne savez que mentir et
voler! Vos faux parlementaires nous ont couté 30
bersaglieri! Vite, finissez! Tout le monde doit être
désarmé, dans une demi-heure.</p>

<p>Ma sento che nell&rsquo;allontanarsi col maggiore il colonnello
pronuncia la parola «<a name="tn316" id="tn316"></a><ins class="correction" title="Testo originale: télèphone">téléphone</ins>».</p>

<p>&mdash;Signor tenente, mi dice un borghese, ora il
colonnello va su nella camera della gendarmeria
a telefonare a Stazione per la Carnia. Là a quel primo
piano.</p>

<p>&mdash;Fatutto, prendi il moschetto, baionetta innestata.
Sali e taglia il telefono!</p>

<p>Fatutto sale per la scala di legno. Ma in alto vi
sono degli ufficiali che discutono impedendogli di
passare. In quattro balzi raggiungo Fatutto spingendo
tutti dentro a pugni.</p>

<p>Il colonnello col microfono all&rsquo;orecchio mi volta
la schiena seduto. Lo strappo indietro prendendolo
alle spalle. Rompo il filo e consegno l&rsquo;apparecchio
al borghese che mi aveva seguito.</p>

<p>&mdash;Te lo regalo, via! E voialtri, tutti, giù, fuori!</p>

<p>In fondo alla camera vi sono due ungheresi sdraiati
su due brande.</p>

<p>&mdash;Anche voi, veri o finti malati, vi farete curare
all&rsquo;Ospedale di Tolmezzo!<span class="pagenum"><a name="Page_317" id="Page_317">[317]</a></span></p>

<p>Quando ridiscendo giù, spingendo davanti a me
gli ufficiali austriaci, la situazione in piazza è peggiorata.
Arruffio di gesti e troppe voci tedesche altisonanti.
Ghiandusso che avevo sguinzagliato nei
vicoli mi dice:</p>

<p>&mdash;Signor tenente, in fondo al vicolo, in un gran
cortile, più di mille uomini prendono il rancio. Non
vogliono lasciarsi disarmare.</p>

<p>&mdash;Vedremo. Menghini, vieni avanti colla macchina.
Locatelli, punta in fondo a quella via. Supplemento
di fuoco. Tira in alto.</p>

<p>Ta ta ta ta ta ta ta.</p>

<p>&mdash;Basta! Basta! Voialtri continuate a disarmare,
presto! Armi a destra, uomini a sinistra! Dell&rsquo;ordine,
per Dio, dell&rsquo;orrrdine! Ghiandusso, prendi
il tascapane coi petardi, e vieni.</p>

<p>In fondo alla viuzza sporgendoci su un muricciolo
basso, vedo a venti metri sotto, in un immenso
cortile un migliaio di bosniaci. Confusione intorno
alle marmitte. Grida di ufficiali, ordini incomprensibili.
Alcuni caricano i fucili. Io grido con voce tonante:</p>

<p>&mdash;Arrendetevi!</p>

<p>Silenzio. Centinaia di facce attonite che mi guardano.
Pochi alzano le braccia. Ghiandusso dietro
di me scaraventa una bomba nel mezzo del cortile.</p>

<p>Sgraa&mdash;graaang.</p>

<p>Una ventina di feriti, nessun morto, tutte le braccia
si sono alzate con un lungo ruggito di belva.<span class="pagenum"><a name="Page_318" id="Page_318">[318]</a></span></p>

<p>&mdash;Aprite la porta, e fuori tutti!</p>

<p>I soldati carnici accorrono per questo nuovo disarmo.
Ma un colpo di revolver vicinissimo mi fa
voltare.</p>

<p>Ghiandusso ha sparato nella spalla del colonnello
che non voleva mollare le briglie dei suoi due
magnifici cavalli. Meravigliosa razza di quei due animali
da guerra che scalpitano orgogliosamente
cercando di strappare le briglie dalle mani di
Ghiandusso.</p>

<p>Davanti alle scuole, Bosca mi dice:</p>

<p>&mdash;Non possiamo fermarci. Bisogna giungere al
più presto a Stazione per la Carnia.</p>

<p>Giungono a tutta velocità le due blindate di Volpe
e Sacco. Da un prato basso salgono vociando
uomini disarmati.</p>

<p>&mdash;Praga! Praga! Boemia libera! Austria caput!
Viva l&rsquo;Italia!</p>

<p>In segno di devozione si strappano dal berretto
i due bottoni di metallo e lo stemma imperiale.</p>

<p>Fuori di Amaro la strada corre dominando i prati
e le boscaglie che costeggiano il torrente Fella.
Siamo 4 blindate lanciate a tutta velocità. Ci raggiunge
il capitano Raby che nella sua vetturetta
scoperta e senza blindatura si mette alla testa della
squadriglia. Appare spavaldamente intrepido e strafottente
accanto al suo volantista. Tiene fra le mani,
sulle ginocchia una gabbia di colombi viaggiatori.</p>

<p>Davanti a noi, a un chilometro, il ponte di Stazione
per la Carnia. E&rsquo; certamente minato ma ce<span class="pagenum"><a name="Page_319" id="Page_319">[319]</a></span>
ne infischiamo. Dalle boscaglie dell&rsquo;altra riva partono
dei colpi di fucileria, sparsi, poi più fitti. Una,
due mitragliatrici ci bersagliano. Entriamo sul ponte
distanziandoci. Davanti alle case di Stazione per
la Carnia sbuffano due locomotive. Si scorgono due
treni interminabili, sovraccarichi. Tutto il bottino
carnico di una armata di ladri. Una gioia acuta ci
trafigge le carni, le lacera, quasi vorrebbe sventolare
i brandelli della nostra carne patetica. Alt sul
ponte. Puntiamo le nostre mitragliatrici giù contro
le boscaglie che nascondono le mitragliatrici austriache.</p>

<p>Ta ta ta ta ta &nbsp;&nbsp; giaaaa &nbsp;&nbsp; ta ta ta ta ta &nbsp;&nbsp; giaaaa.</p>

<p>Sono bosniaci cocciuti non ancora convinti dell&rsquo;irrimediabile
sconfitta. Spariamo avanzando lentamente.
Ad un tratto le due locomotive si mettono
in moto.</p>

<p>Ta ta ta ta ta &nbsp;&nbsp;&nbsp; giaaaaa</p>

<p class="nom">giaaa giaaaa giaaaaa giaaaaaa</p>

<p>Ridono gli echi della valle. Ridono, ridono al
vedere i piccoli macchinisti neri precipitarsi giù dalle
due locomotive e nascondersi sotto le ruote.</p>

<p>Quando sbocchiamo fuori dal ponte fra le case
di Stazione per la Carnia, il lato destro delle nostre
blindate suona sotto una rude raffica di pallottole
strimpellanti. E&rsquo; una mitragliatrice austriaca
vicinissima, nascosta fra le erbacce. Le nostre rispondono
ferocemente tempestando il greto.</p>

<p class="exi">
Ta ta ta ta ta &nbsp;&nbsp;&nbsp; ta ta ta ta ta &nbsp;&nbsp;&nbsp; ta ta ta ta ta</p>
<p class="nom exi">Giaaaa &nbsp;&nbsp;&nbsp; giaaaaa &nbsp;&nbsp;&nbsp; giaaaaaa
<span class="pagenum"><a name="Page_320" id="Page_320">[320]</a></span></p>

<p>Ridono, ridono, giocano, strillano e beffeggiano
gli echi della valle in coro. Ridono di gioia sotto
il sole, cerchio radioso che le nuvole bambine fanno
correre a colpi di raggi nelle liete praterie azzurre
del cielo.</p>

<p class="exi">
Ta ta ta ta ta &nbsp;&nbsp;&nbsp; ta ta ta ta ta &nbsp;&nbsp;&nbsp; ta ta ta ta ta ta</p>
<p class="nom exi">Giaaa &nbsp;&nbsp;&nbsp; giaaaaa &nbsp;&nbsp;&nbsp; giaaaaaaaa
</p>

<p>Ridono gli echi della valle nel vederci tutti scendere
dalla blindata e correre come ragazzi prendendo
a calci, a pugni, a schiaffi i bosniaci, bestioni
che non vogliono mollare le loro mitragliatrici.
Si arrendono come cani ringhiosi o meglio
come professori passatisti idioti che cedono a malincuore
i vecchi dizionari della gloria austriaca
tramontata sotto i nostri calci futuristi.</p>

<p>Davanti a me sulla strada la vetturetta di Raby
si ferma. Il capitano, dritto in piedi:</p>

<p>&mdash;Arrendetevi!</p>

<p>Si sente un vasto e profondo scalpiccio. La mia
blindata corre per venti metri e posso contemplare
la testa del grande Corpo d&rsquo;Armata che s&rsquo;avanza
lentamente verso di noi.</p>

<p>Precedono a piedi, funerei, i generali di brigata,
i colonnelli e i maggiori. Unico spavaldo un colonnello
grassoccio, mani sui fianchi, gomiti in fuori,
testa alta. Ondeggia sopra, avviluppante, l&rsquo;immenso
puzzo nauseoso acido e dolciastro degli eserciti
austriaci. Puzzo di fogna, stiva, iodio, sudiciume,
orina fermentata, latrine, becchi, e serraglio. Raby
in piedi grida:<span class="pagenum"><a name="Page_321" id="Page_321">[321]</a></span></p>

<p>&mdash;Siete tutti prigionieri!</p>

<p>Ma gli ufficiali austriaci e ungheresi discutono
fra di loro animatamente. Corriamo col revolver in
pugno.</p>

<p lang="fr" xml:lang="fr">&mdash;Monsieur le capitaine, <span lang="it" xml:lang="it">dice un generale alto,
secco, magro, dal viso pallidissimo solcato da due
lente lagrime.</span> Nous avons le droit de passer et de
continuer la route vers Chiusaforte. L&rsquo;Armistice
est signé.</p>

<p lang="fr" xml:lang="fr">&mdash;L&rsquo;armistice n&rsquo;est pas signé! <span lang="it" xml:lang="it">risponde Raby
con voce dura.</span> Rendez-vous avec toutes vos troupes!
Vos deux trains ne partiront pas!</p>

<p lang="fr" xml:lang="fr">&mdash;Pardon, monsieur le capitaine, il faut que je
demande des ordres au commandant de notre corps
d&rsquo;armée.</p>

<p lang="fr" xml:lang="fr">&mdash;Quelle chance! <span lang="it" xml:lang="it">grida Raby.</span> Nous ferons prisonnier
aussi le Commandant de Corps d&rsquo;Armée!</p>

<p>Intanto la colonna giallo-verdastra puzzolente delle
truppe austriache appoggiava sulla sinistra della
strada per lasciar passare una automobile piena di
ufficiali. Fra questi, il generale comandante del
Corpo d&rsquo;Armata, muscoloso e panciuto. La faccia
tonda naturalmente olivastra era terrea, con una
febbrilità di palpebre e d&rsquo;occhi un po&rsquo; smarriti che
rivelavano il crollo di un&rsquo;anima militare.</p>

<p>&mdash;Ho l&rsquo;ordine, signor generale, dice il capitano
Raby, di fermare qui il vostro corpo d&rsquo;armata.
Siete tutti prigionieri. Quando avrò dato i miei ordini
voi verrete con me in questa automobile al comando
della prima Divisione di Cavalleria.<span class="pagenum"><a name="Page_322" id="Page_322">[322]</a></span></p>

<p>Venivano intanto dalla strada di Chiusaforte,
in bande fitte, i prigionieri italiani che si erano
liberati quando l&rsquo;annunzio del crollo del Grappa
aveva segnato il primo sgretolarsi dell&rsquo;impero. Uno
di questi prigionieri più affranto degli altri oscilla
tragicamente a tre passi da me poi si abbatte sul
naso, svenuto dalla stanchezza e dalla fame. Menghini
si slancia e inginocchiato scuote quel povero
corpo svenuto urlando:</p>

<p>&mdash;Guardate! Guardate come hanno conciato i
nostri fratelli! Ecco! Ecco cosa hanno fatto della
carne nostra!</p>

<p>Si alza furente; poi come preso dal delirio, tendendo
i pugni ai prigionieri austriaci si scaglia e
percuote nella faccia un maggiore austriaco. Questo
non comprende, bestemmia, vuole difendersi, ma
Menghini lo atterra mordendogli le braccia. Il groviglio
rotea, strilla, contro la blindata dove la mia
Zazà abbaia impaurita. Sopraggiungono i primi bersaglieri
ciclisti a tutta velocità agitando gli elmetti
piumati.</p>

<p>Scompiglio e marea fragorosa. Gli austriaci si
sparpagliano. Zuffe, corpi che rotolano. Cacofonia
di cento lingue diverse: italiana, tedesca, slovena,
boema, russa, ungherese, ecc. Mi slancio col revolver
in pugno fra quell&rsquo;abbaiare di cani e riesco a
fermare i nostri mitraglieri e bersaglieri inferociti.</p>

<p>Un motociclista infila come un proiettile il ponte
e si ferma in mezzo a noi gridando:</p>

<p>&mdash;La <i>Viribus Unitis</i> è saltata!<span class="pagenum"><a name="Page_323" id="Page_323">[323]</a></span></p>

<p>Scoppio di urrà frenetici. Il mio cuore si rifiuta
di accogliere questa gioia massacrante. Non è preparato
a questo galoppo furente di notizie giganti.
Faticosamente, dolorosamente, il mio cuore ingoia
godendo ma sofffrendo come una gola lacerata.
Sento gonfiarsi nel cielo un altro blocco di Felicità
sovrumana. Blocco rotolante che precipita giù sui
declivi delle nuvole per colpirmi in pieno petto.
Ha un rumore battente come di mitragliatrice, ma
allegro, allegro. Non è il ta ta ta ta micidiale, ma il
top top top top delle grandi ispirate velocità. E&rsquo; una
seconda motocicletta. La guida un sergente bersagliere,
che rallenta, agitando col braccio sinistro il
suo fez rosso, gli occhi schizzati fuori dall&rsquo;entusiasmo:</p>

<p>&mdash;I nostri sono entrati a Trieste e a Trento!</p>

<p>Un impeto selvaggio mi scuote. Mi slancio, lo
afferro pel braccio, e lo tengo fermo. Si ribella,
quasi cade. Cado quasi con lui e la sua motocicletta.</p>

<p>&mdash;Se menti, ti brucio le cervella! gli urlo. Dimmi!
Spiegami! Giurami! Che è vera, sicura, la notizia!</p>

<p>&mdash;Lo giuro, me lo ha ripetuto tre volte il generale
in persona!</p>

<p>&mdash;Giura!</p>

<p>&mdash;Giuro.</p>

<p>&mdash;Su tua madre!</p>

<p>&mdash;Su mia madre.</p>

<p>&mdash;Aaaah! aaaaah!<span class="pagenum"><a name="Page_324" id="Page_324">[324]</a></span></p>

<p>Mi comprimo colle due mani il cuore che si
gonfia, si gonfia dilatando, spaccando, le sue pareti
che sono ora quelle enormi montagne, mentre la
mia bocca spalancata beve, con trionfale voluttà
lo smisurato fetore dei prigionieri austriaci, tutta
l&rsquo;infinita anima fetente dell&rsquo;impero nemico sconfitto.</p>

<p>Ho uno strano viso feroce, violento, aggressivo
ma i miei occhi sono pieni di lagrime di gioia. Le
povere contadine sfinite di fame stanchezza che
s&rsquo;avanzano piegate sotto la gerla lungo il treno pieno
del loro bestiame rubato, mi commuovono fino
al singhiozzo e insieme arricchiscono le mie mani
di artigli vendicativi. Vorrei baciare sul viso quelle
povere vecchie italiane e poi stemperarmi sul pane
le lagrime del generale austriaco vinto. Primitività
stramba del mio temperamento vergine, selvaggio,
schietto, elastico, pieno di barbarie crudele
e di profonda umanità civilizzata. Temperamento
che s&rsquo;avventa, colpisce ma subito comprende perdona
tutto, con alta bontà indulgente e serena.<span class="pagenum"><a name="Page_325" id="Page_325">[325]</a></span></p>




<h2><a name="XXVI" id="XXVI"></a>XXVI.<br /><br />

PAGIOLIN, COLOMBO VIAGGIATORE</h2>


<p>Il disarmo incominciò. A sinistra si accatastavano
i fucili, a destra le mitragliatrici. Nel centro i
prigionieri austriaci abbrutiti, dondolanti nei loro
cappottoni giallo-sporchi procedevano ordinandosi
fra la spavalda e muscolosa giocondità dei bersaglieri
ciclisti.</p>

<p>I prigionieri istintivamente ricercavano la loro
antica disciplina, aspettando i comandi dei loro ufficiali
che vinti conservavano ancora tutta la loro autorità
tanto era ferrea la compagine del potente esercito
che avevamo sfasciato.</p>

<p>Subito gli ufficiali austriaci trasmisero coi loro
urli aspri di sciacalli l&rsquo;ordine d&rsquo;incanalarsi lungo
le nostre automitragliatrici blindate e di infilare
il ponte sul Fella per Amaro-Tolmezzo. Ma sopraggiungevano
continuamente incontro a loro bersaglieri
ciclisti a tutta velocità. Si vedevano girare
laggiù sulla strada curva correndo verso di noi,
e altri, altri ancora, lanciati come frecce alate di
penne di gallo. La colonna dovette fermarsi. Un
minuto di confusione: poi tre bersaglieri, abbandonando
le biciclette, saltarono in sella su dei cavalli
catturati, potenti bestie tutte ad archi di muscoli
scattanti, e domandoli fra le forti ginocchia<span class="pagenum"><a name="Page_326" id="Page_326">[326]</a></span>
presero la testa e il comando della prima colonna
marciante. Il primo, un siciliano dal viso rossastro
polveroso di scugnizzo con occhiacci neri sotto il
fez rosso moschetto ad armacollo. Sul suo grande
cavallo bestemmiava: Accidenti! Cavallo irlandese
e ungherese io non so! Ma i miei muscoli sono siciliani!</p>

<p>Anche i nostri soldati nomadi di Carnia comandavano
colonne di prigionieri. Erano laceri e sporchi,
ma tutti montavano senza sella cavalli stupendi.</p>

<p>Uno aveva una specie di turbante azzurro in testa
e un grosso zaino da turista sulla schiena. Sembrava
un generale turco. Sul fianco della strada le
nostre blindate dominavano con le loro 18 mitragliatrici
puntate tutta la divisione austriaca che si
avanzava. Sss sss lento monotono stropiccìo di
piedi stanchi. Zin zin tric gring zin di fucili che
cadevano sulla catasta. «Fetente, vattenne, cammina!
A cauci te faccio camminà, <a name="tn326" id="tn326"></a><ins class="correction" title="Testo originale: porcaccione!">porcaccione!»</ins></p>

<p>Cinquanta metri più giù davanti al Municipio
nelle due automobili del comandante del Corpo
d&rsquo;Armata austriaco e del suo Stato Maggiore, gli
ufficiali prigionieri seduti immobili guardavano
con occhi che certo non vedevano. Intorno, i miei
mitraglieri con moschetto e baionetta innestata
montavano la guardia con facce ingenue di bambini
intorno ad una enorme torta natalizia.</p>

<p>&mdash;Vuole che le faccia la barba? mi domanda
un prigioniero in italiano, bruno, magrissimo e
baffuto.<span class="pagenum"><a name="Page_327" id="Page_327">[327]</a></span></p>

<p>&mdash;Sì, ma a tutta velocità!</p>

<p>&mdash;Sarà servito. Sono napoletano, e primo parrucchiere.
Sono anarchico, ma amo l&rsquo;Italia.</p>

<p>&mdash;Non tagliarmi la faccia, perchè sono più
rivoluzionario di te!</p>

<p>In un attimo, miracolosamente, la cassetta che
egli portava sulle spalle partorì sapone, pennello,
salviette e boccetta da profumo. Seduto su una
mitragliatrice austriaca, constatai l&rsquo;arte delicatissima
di quella mano italiana.</p>

<p>&mdash;Che «salone» originale! disse il barbiere;
è decorato a destra e a sinistra con montagne azzurre
e ha un <i>plafone</i> che sembra il cielo di Napoli!</p>

<p>Quando ebbe finito, lo salutai con queste parole:</p>

<p>&mdash;Ora che da barbieri futuristi abbiamo rasoiate
via la testa all&rsquo;impero austro-ungarico, ti
potrai permettere il lusso di fare la barba anarchicamente
agli italiani.</p>

<p>&mdash;Contropelo?</p>

<p>&mdash;Sì, contropelo. Non dimenticare però di
sciacquar loro il viso con l&rsquo;acqua melodiosa del golfo
di Napoli!</p>

<p>Il capitano Raby, che distribuisce ordini a destra
e a sinistra, mi chiama.</p>

<p>&mdash;Marinetti! Marinetti! Siamo noi! Siamo noi
che abbiamo catturato l&rsquo;intero Corpo d&rsquo;Armata!
E&rsquo; una gloria nostra! <a name="tn327" id="tn327"></a><ins class="correction" title="Testo originale: E la">E&rsquo; la</ins> gloria dell&rsquo;ottava squa<span class="pagenum"><a name="Page_328" id="Page_328">[328]</a></span>driglia!
Vieni, vieni, ora mando il colombigramma
al Comando Supremo!».</p>

<p>Seguiamo per alcuni metri il binario lungo il
treno. Cataste di cucine da campo, mitragliatrici,
fucili, stracci, paglia, sterco, carogne di cavalli.
Nel fetore qua e là come cani randagi, delle montanare
con gerla, sacchi e lanterne. Sono venute
qui a frotte per riprendere la loro roba. Sono paurose.
Ma si fanno audaci. Il loro numero aumenta.
I vagoni saccheggiati, sventrati, bollono confusamente
perdendo le budella.</p>

<p>Entro con Raby in un vicoletto. Fra due casupole
troviamo la vetturetta. Sul sedile, una gabbia
di legno bianco contiene i quattro colombi viaggiatori,
che tubano.</p>

<p>Il sole tiepido di questo pomeriggio alleggerito
da una brezza indolente e soddisfatta inebria i
quattro colombi. Due, candidi. Uno col collo sfumato
azzurro-viola. Il quarto brizzolato. Ma tutti
avevano il caratteristico soprabecco bianco imbottito
dei colombi viaggiatori.</p>

<p><i>Vuruvuru curru guruu guruu guruu.</i></p>

<p>Certo godevano i sottilissimi profumi muschiati
e il gorgoglio di quel ruscello, ma non si illudevano.
Sapevano certo di essere lontani dalla
bella colombaia di Abano con le sue ampie scodelle
piene di miglio e granoturco e i cestini per
le covate, elegantemente sospesi e bene spaziati.</p>

<p>Questa è una terra diversa, rude e selvaggia e
rimbombante di fragori più forti che le tempeste<span class="pagenum"><a name="Page_329" id="Page_329">[329]</a></span>
del cielo. Alzarono tutti e quattro il becco guardandoci
con gli occhietti umani cerchiati di rosa.</p>

<p>&mdash;Raby, sono pronti! Guarda, hanno tutti capito!
Vogliono tutti essere scelti. Quello lì si chiama
Bianchetto. Quello <a name="tn329" id="tn329"></a><ins class="correction" title="Testo originale: Lulu">Lulù</ins>. Ecco Pagiolin! Scegli
Pagiolin! E&rsquo; il più forte, il più intelligente.</p>

<p>Pagiolin si lasciò prendere, felice, con un
<i>vuruuuuu vuruuuuu vuruuuuu</i> melodiosissimo, di
mano bagnata che freghi un giunco. Tre battevano
la testa contro il legno della gabbia con furia invidiosa.
Ma Pagiolin era veramente degno della nostra
scelta.</p>

<p>Coricato nella mano aperta di Raby, bianco,
snello, vivacissimo, ringraziava coi dolci occhietti
umani cerchiati di rosa e offriva con languore femminile
quasi impudico le zampette rossicce semivestite
di soffici calzoncini di piume.</p>

<p>Un dischetto d&rsquo;alluminio col numero 11 matricola
e il numero 22 colombaia brillava sulla zampetta
sinistra. Lo presi nelle due mani anch&rsquo;io, e
una tenerezza acuta, dolce, amara, mi portava
quasi le lacrime agli occhi nel sentire battere con
ritmo rapido quel piccolissimo cuore di bell&rsquo;uccello
veneto già ebbro di portare per le vie del
cielo la grande parola Vittoria.</p>

<p>Raby scrisse su un foglietto:</p>

<div class="blockquot"><p>«<i>Truppe celeri, Stazione per la Carnia, 8ª squadriglia
autoblindate hanno occupato stazione. Fermato
e catturato due treni, truppe e comando 34ª<span class="pagenum"><a name="Page_330" id="Page_330">[330]</a></span>
divisione austriaca.&mdash;Immenso bottino e comandante
Corpo d&rsquo;Armata austriaco prigioniero.</i></p>

<p class="right">
Capitano Raby».<br />
</p>
</div>

<p>Il capitano introdusse il piccolo foglio in un
tubetto di mezzo centimetro di diametro, lo chiuse
introdusse il tubetto in un altro munito di due
branchette di alluminio. Pagiolin si lascia torcere
le due branchette che ecco stringono la sua zampetta
destra.</p>

<p>&mdash;Guarda... mi dice Raby, i muscoli forti delle
ali. Con qualsiasi vento, 60 chilometri all&rsquo;ora! Il
dischetto bilancia bene il peso del tubetto!</p>

<p>Facciamo largo intorno a Raby che con forza
slancia in alto il colombo.</p>

<p>&mdash;Viva Pagioliiiin! Addio Pagioliiiin!</p>

<p>Ma Pagiolin non s&rsquo;innalza molto. Dà qualche
colpo d&rsquo;ala e si posa sopra un <a name="tn330" id="tn330"></a><ins class="correction" title="Testo originale: letto">tetto</ins>. Bianco, saltella
sulle tegole rosse girando la testa. Momento
d&rsquo;ansia, doloroso.</p>

<p>&mdash;Cosa fai, Pagiolin? Cosa fai? Cosa fai?</p>

<p>Accorrono i soldati con applausi, saluti consigli...
Pagiolin leva il becco al cielo. Dieci secondi
gli sono bastati a fiutare le correnti aeree. Con uno
slancio improvviso si proietta in alto obliquamente.
Sale, sale, sale, piccolissimo arruffio bianco,
fiocco di neve nell&rsquo;azzurro. Ora si libra a picco sul
torrente Fella. Punta su Amaro, scompare.</p>

<p>Ma un altro invisibile colombo viaggiatore che
batteva le ali nella gabbia del mio torace l&rsquo;ha se<span class="pagenum"><a name="Page_331" id="Page_331">[331]</a></span>guito
con eguale velocità. Ora vola con lui fra
due grandi cirri bianchi accecanti. Pagiolin non
ama le nuvole. Hanno un insidioso monotono odore
d&rsquo;acqua schiava. Tutte quelle gocce condensate
lo bagnano pericolosamente. Teme di appesantire
le proprie ali, e non ha sete. Le nuvole
gli ricordano quella brutta macchina moto-aratrice
che gli appesta spesso la colombaia di Abano
coi suoi sbuffi di vapore acqueo...</p>

<p>Senza contare i maledetti scherzi che fanno i
raggi del sole nelle matasse delle nuvole! Sembrano
forbicioni d&rsquo;oro, brutti come quelli del giardiniere
che tagliano i bei rami d&rsquo;acacia fiorita sulla
colombaia! Ogni volta che il giardiniere s&rsquo;avvicinava
con quel brutto ordigno la bella Vluruuum
s&rsquo;immalinconiva non tubava più. Pagiolin pensa a
Vluruuum... Tra due ore! due ore e mezzo al
massimo, quanti baci piccoli, piccoli, minuti, minuti
e quanti smorfiosi strofinamenti di collo per
togliersi l&rsquo;un l&rsquo;altro amorosamente gl&rsquo;insettucci!
E quante ciarle! Trionfo! Pagiolin potrà raccontare!
Tutti gli amici della colombaia a becco aperto
dimenticheranno le voluminooose, voluttuooose,
vorticooose gare del loooro tubare. Anche i conigli,
quei vili imboscati col loro culo a molla
di lepri degenerate, abbasseranno le foglie candide
dei loro orecchi tremando e ammirando.</p>

<p>Ma Pagiolin accelerando i suoi colpi d&rsquo;ala si
tuffa nell&rsquo;ultimo globo d&rsquo;argento filigranato del
cirro. Non finisce mai, per Dio!... Gioia! Gioia!<span class="pagenum"><a name="Page_332" id="Page_332">[332]</a></span>
Finalmente può patinare col petto sull&rsquo;azzurro levigato,
invitante. Più nulla intorno. Può respirare
e godere. Pagiolin punta il suo volo contro il Sole,
favoloso colombo di fuoco, dal becco aperto nell&rsquo;arruffio
splendido delle sue smisurate penne
d&rsquo;oro. Gli rammenta Krukrù, colombo dell&rsquo;equatore
che aveva pure le penne a spirali, ma bianche.
Morì un anno fa in colombaia il povero amico! Pagiolin
gli voleva bene e l&rsquo;inverno molte volte aveva
lisciato e riscaldato col becco le povere penne freddolose.
Nella luce sembravano d&rsquo;argento.</p>

<p>Il Sole è però un colombo enorme le cui penne
spiraliche d&rsquo;oro potrebbero covare una montagna!
Come risplendono, lunghe, lunghe! Bisogna salire,
salire, salire ancora! Voglio vederle bene, vicino,
vicino, sempre più vicino! Per sentire il loro rumore!
Devono fare un delizioso rumore d&rsquo;acqua
nell&rsquo;accarezzare quel nuvolone a destra. Oh! che
brutto nuvolone! Sembra il fantoccio di stoppa di
Peppino il figlio del giardiniere!</p>

<p>Volerò ancor più su. Ma cosa hanno mai le mie
ali? Rabbia! Ho troppo caldo sotto le ali. Sono
tutto bagnato. Su, su con forza! Ecco! Ecco il
suono che volevo udire! E&rsquo; il sole che tuba. Che
piacere sentirlo! Le sue lunghe penne spandono ora
una dolcissima voluttà mescolata di rumori serici
e liquidi che grondano l&rsquo;uno sull&rsquo;altro e si intrecciano
con mille spasimi acuti.</p>

<p>&mdash;Oh! me ne intendo, me ne intendo, grida
Pagiolin; io che sono il miglior cantore della co<span class="pagenum"><a name="Page_333" id="Page_333">[333]</a></span>lombaia.
Col mio canto ho innamorato di me la
bella Vluruuum. Che ridere! Bianchetto e Lulù
non sanno cantare come me... Lo ha detto la moglie
del colonnello, quella bella signora vestita di
colori rumori fruscianti. E&rsquo; vestita anche lei di
penne, ma morbide, morbide che il giardiniere
chiama seta, velluto, pelliccia... Nel muoversi intorno
alla colombaia la signora batteva le mani
con gioia dicendo: «Pagiolin, Pagiolin, tu sei il
primo cantore!» e mi regalò un miglio speciale!
La sua veste di seta e velluto cantava come me e
come il Sole. Il Sole però tuba più forte di noi!</p>

<p>Nell&rsquo;entusiasmo Pagiolin raddoppiò il battito già
celere delle sue ali, entrando nella polifonia solare.
Strimpellavano con gesti immensamente circolari i
Venti sui mille raggi del Sole come su corde tese
incendiate dal lirismo.</p>

<p>Certo la vittoria aveva commosso il Sole! Il Sole,
grande occhio attento di arpeggiatore seguiva sulle
lunghe sue corde tese i galoppanti accordi i maliziosi
pizzicati e le molli frange di vibrazioni sbocciate
nel cielo. Il Sole si moltiplicava nell&rsquo;ampio cielo
orchestrale. Volubilmente si innalzavano delle
nuvole, tortili come canne d&rsquo;organo e mantici profondi
nei quali il Sole comprimeva a forza di pedale
i Venti globulosi. Questi diventavano soffii melodici
e salivano salivano ad inaffiar di fantasia
le infinite orecchie attente, invisibili, delle invisibili
stelle. Il calore dei suoni era tale che le nuvolose
canne d&rsquo;organo s&rsquo;incendiavano al passaggio d&rsquo;ogni<span class="pagenum"><a name="Page_334" id="Page_334">[334]</a></span>
nota fondendosi qua e là per eccessiva ebrietà. Sopraggiunsero
volando sciami di nuvolette rosse,
snelle piene di trilli, rimbalzelli, giuochi, scherzi,
schianti di cristalli coralli trallalera tralla la, come
aeree serenate di chitarre, mandolini e spumanti
bottiglie trallalera tralla là.</p>

<p>Milioni di bottiglie del più spumante Asti sonoro
schizzavano, decapitate ma allegrissime sulla tavola
imbandita del cielo, fra le ondate orchestrali dei
raggi, lunghi archetti d&rsquo;oro che spremevano giù
nelle profonde cavate il terrificante cuore dolcissimo
di Dio.</p>

<p>&mdash;Dio! Dio! Dio! Dio! gridava Pagiolin. Dio
è luce! Dio è musica! Dio è profumo! Sono a mille
metri a picco su quella vasta ferita terrestre. Cosa
è mai? Cosa è mai? Certo le folgori hanno squarciato
così la terra! I fulmini nemici del Sole! Ma
il Sole oggi stravince. Sono l&rsquo;amico del Sole! Ma
più in alto del Sole c&rsquo;è Dio, ed io voglio navigare
nel suo respiro sublime!</p>

<p>Con allegria pazza due volte, tre volte, quattro
volte Pagiolin capriolò abbandonando le ali come
un nuotatore nell&rsquo;onda e nella schiuma del canto.
Poi giù a capo fitto nel suono più denso. Le sue
ali sfioravano le lunghe corde d&rsquo;oro tese dai raggi
solari. Ruzzolò giù. Era troppo ebbro e il sudore
gli scorreva sugli attacchi delle ali.</p>

<p>&mdash;Come mai ho dimenticato la mia santa missione?
Mezz&rsquo;ora perduta! Impenitente bambino
che sono! Ma il tubetto è ben saldo e anche il di<span class="pagenum"><a name="Page_335" id="Page_335">[335]</a></span>schetto.
Giù! Giù! Bisogna scendere, scendere.
Che fresco! Che fresco!</p>

<p>Per alcuni minuti Pagiolin seguì una impetuosa
corrente gelatissima, che con ritmo uguale lo trascinava.
Ora rideva della sua paura di poc&rsquo;anzi.
Ad ali aperte filava con crescente velocità cercando
a destra e a sinistra col becco la decifrabile varietà
degli odori.</p>

<p>&mdash;Questo è odor di menta selvaggia. Questo è il
timo asprigno. Oh! che buon odore di resina. Saporito,
questo viluppo di moscerini agonizzanti!
Mangiamo. Bisogna pur rinfrancarsi lo stomaco,
in viaggio.</p>

<p>Ad un tratto la corrente gelata modificò il suo
ritmo equilibrato! Ora tumultua, schizza, cicloneggia,
spalanca dei buchi come botole traditrici.
Pagiolin riprende a volare con tutta la forza delle
sue ali. Sente una pressione contraria. Vento duro
a scatti che lo soffoca. Deve più volte chiudere il
becco. «Accidenti! Ho perduto quel branco volante
di moscerini saporitissimi!».</p>

<p>La corrente contraria che s&rsquo;insinua nell&rsquo;immensa
corrente gelata che egli segue lo assale con
tanti odori salati, diversi per forma e intensità.
Ovuli giranti di odori amarissimi. Un odore oblungo
e trasparente di iodio. Un gomitolo irto di
ammoniaca. Un blocco massiccio di bromo. E miliardi
di aghi di sale luccicante e buoni da ingoiare.
La salubre spruzzaglia delle onde del mare, laggiù,
alla foce del Tagliamento.<span class="pagenum"><a name="Page_336" id="Page_336">[336]</a></span></p>

<p>Pagiolin non esita più. A destra, a destra, con
raddoppiata frenesia di ali, vince rimbalzato, rimbalzante,
vince travolto e resistente, la grande corrente
gelata. Questa decresce sugli orli, cede, cede.
Pagiolin è fuori. Schizzando via si slancia in una
atmosfera quieta come una morbida amaca smisurata.
L&rsquo;aria è dolce come il respiro di Vluuruuum
quando gli dorme vicino, col suo vuuruuuum,
vuuruuum... Pagiolin vuole riguadagnare il tempo
perduto. Egli sa che l&rsquo;aria stagna queta e senza
bizzarrie di correnti <a name="tn336" id="tn336"></a><ins class="correction" title="Testo originale: sopro">sopra</ins> i boschi, poichè i fogliami
pompano i capricci dell&rsquo;aria. Sente a destra
l&rsquo;odore acido bruciaticcio delle brughiere e piega
a sinistra abbassandosi. Non vuole stancarsi a lottare
con quelle insensate cavallerie di venti che
devastano le brughiere.</p>

<p>A sinistra giù giù, ecco dove bisogna volare! Su
quei fogliami dove l&rsquo;aria è immobile e più giù ancora
su quegli orti dove l&rsquo;aria è un letto di piume.
Quel fresco odore di insalata e i filamenti di profumo
di quel giardino pieno di rose, e quel rimescolio
d&rsquo;odori cotti che con rumore di stoviglie grasse
sale da quel villaggio. Non è sgradevole quella
acredine di fieno, anzi eccitante! Pagiolin la beve,
a becco aperto, nel rasentare a precipitosa velocità
i ciuffi d&rsquo;erba che ornano un nero campanile.
Fuori dalla gonna sventolante della prima campana
calcia un tumulto di bronzo acciabattante, che
spaventa Pagiolin. Spavento misto di curiosità. Ecco
un altro campanile. Via, via, via, con folle en<span class="pagenum"><a name="Page_337" id="Page_337">[337]</a></span>tusiasmo
Pagiolin lo aggredisce quasi si schiaccia
sopra. Affascinante batacchio. Gamba perduta di
danzatrice pazza. Battito diventato proiettile fuor
dal cuore sonante.</p>

<p>Pagiolin è troppo ebbro. S&rsquo;irrita, smania di non
poter riprendere la sua calma precisa di volatore
lampo.</p>

<p>&mdash;Mi hanno chiamato colombo-lampo! Sei un
treno lampo, diceva la moglie del colonnello. Presto
li rivedrò, i treni, e li sorpasserò!.</p>

<p>Un&rsquo;altra corrente pure gelata taglia purtroppo la
strada a Pagiolin. Ma, furbo, sente che è meno alta
della prima e su, su, Pagiolin la scavalca con disinvoltura
per ripiombare due minuti dopo nella
quiete solenne dell&rsquo;atmosfera. In realtà è una quiete
compressa tra pericolose agitazioni. Pagiolin ricorda,
prevede, intuisce che altre correnti gelatissime
lo aspettano. Non vuole perder tempo in continue
scalate: decide di salire a duemila metri per
poi dare la sua massima velocità senza scosse, deviazioni,
nè saliscendi. Si sente bene. I muscoli delle
sue ali hanno un ritmo forte, uguale, scattante e
i suoi nervi ripercuotono fino all&rsquo;orlo estremo delle
penne la sua precisa volontà timoniera. Nel salire
Pagiolin che non conosce indecisioni nota distrattamente
che l&rsquo;atmosfera si condensa invece di alleggerirsi.
Una lieve nebbia senza importanza,
pensa, sarà presto attraversata. Sale, sale per un
quarto d&rsquo;ora. La sua velocità è grande e il suo
umore sereno, ma l&rsquo;oscurarsi dell&rsquo;aria lo incomin<span class="pagenum"><a name="Page_338" id="Page_338">[338]</a></span>cia
a preoccupare. Dove mai è andato il sole? Ah!
vedo, là a sinistra! Come è scialbo! Sembra quel
focherello di legna verde che i soldati accendevano
d&rsquo;inverno a tre metri dalla colombaia, a forza
di polmoni, soffiando lagrimando e bestemmiando.</p>

<p>&mdash;Accidenti! grida Pagiolin, il Sole si è spento!
Lo prevedevo. A furia di coprirmelo con tutta
questa nebbiaccia l&rsquo;hanno soffocato! Nebbiaccia infame!...
Macchè nebbia! Sono in un nuvolone di
pioggia!</p>

<p>Pagiolin scivola giù dieci metri poi risale nel
grigio e nel nero. Accelera i colpi d&rsquo;ala. Ad un
tratto sente sotto di sè un gorgo che lo pompa,
e da destra a sinistra, sente cento mille mille mille
zanne di pioggia e un mitragliamento di grandine.
Pagiolin non perde la calma. Fiuta, e decide di
salire ancora. Una battaglia ferocissima di vento
lo fa traballare. Uno, due, tre capriole vertiginose,
poi Pagiolin si tuffa nel vento più potente che
ha vinto gli altri venti, imponendo il suo ritmo di
smisurato serpente fluido fra cento serpentelli rischizzati
via e sgominati.</p>

<p>Non è il caso di lottare. Pagiolin si abbandona
colle ali chiuse come un proiettile, in questo vento
che irrigidisce la sua corrente. Profondissima volata
di un cannone senza pareti che spara continuamente.</p>

<p>Fu così che Pagiolin proiettile vivo fu lanciato
in mezz&rsquo;ora nel cielo di Venezia. Grigio, ombra
carbonosa e spaccamenti sulfurei di cielo, e lun<span class="pagenum"><a name="Page_339" id="Page_339">[339]</a></span>ghissime
colonne isteriche di fuoco che salgono,
scendono solcano e subitamente crollano sull&rsquo;invisibile
calma del mare. Ad ogni minuto, Pagiolin
che ha tenuto fino ad ora le ali chiuse, tenta gli
spessori del vento con una cauta mossa dell&rsquo;ala
destra. A poco a poco, gli spessori rallentano la
stretta. Si slabbrano davanti dei piccoli varchi di
azzurro. Pagiolin vorrebbe raggiungere il sereno,
ma teme di smarrirsi sul mare. E&rsquo; tardi! E&rsquo; tardi!</p>

<p>A mille metri, in alto, davanti a sè, Pagiolin vede
una macchia nera che gli viene incontro rapidamente.
Ingigantisce, ingigantisce. Non è un nuvolone,
non è uno spessore d&rsquo;aria. Sembra quella
strana costruzione di originalissima colombaia di
tela su palafitte piena di uomini nudi che egli aveva
ammirato in un&rsquo;alba famosa sulla costa di Pola
dove aveva viaggiato nascosto e talvolta al balcone
della tasca d&rsquo;una spia italiana! Ma come diavolo
ora volava quella strana colombaia di tela? Pagiolin
la osserva a cento metri su di sè. Non è una
colombaia di tela! E&rsquo; una di quelle gigantesche
aquile di ferro e tela tante volte contemplate ad
Abano quando si slanciavano in alto, portando uomini
imbottiti di penne che poi lasciavano cadere
degli sterchi neri scoppianti.</p>

<p>Pagiolin ha molto meditato, e finalmente compreso
la bontà di quelle aquile benigne che non uccidevano
i colombi, ma uccidevano per amor di libertà
aerea, quelle brutte gabbie d&rsquo;uomini che
sono le città.<span class="pagenum"><a name="Page_340" id="Page_340">[340]</a></span></p>

<p>Ora egli sente che quest&rsquo;aquila di ferro e tela
che vola lassù ha forse bisogno di lui. Strani questi
uccelli, pensa Pagiolin, hanno ali larghe dieci
metri, ma non hanno il fiuto decifratore di odori
contradditorii. Non possono distinguere l&rsquo;odore
che rivela la curva di una costa a duemila metri
di distanza, dall&rsquo;odore che indica lo spessore di
un vento e tante altre cose che egli sa. La loro
ampiezza d&rsquo;ali esaspera la superbia dei venti che
se le abbrancano, le squartano. Sono aquile bonaccione
e i venti sono pessimi. Non possono quelle
aquile di ferro e tela diventare come lui docili
proiettili, schizzar fuori dalle mani dei venti se
per caso distratti rallentano la stretta.</p>

<p>Pagiolin accelerando convulsivamente il battito
delle sue ali si slancia e sfiora con ghirlande di volo
la grande aquila nera, che ora barcolla, mostruosamente
fra gli spintoni e le zampate dei venti.
Ha le due ali lacerate tutte a brandelli fumosi,
come la baracca incendiata che bruciò tutta la notte
vicino alla colombaia di Abano. L&rsquo;aquila di ferro
e tela arranca e si sforza di equilibrarsi con disperati
colpi di reni. Sembra perduta. Gli uomini che
porta sul dorso sono affaccendati nell&rsquo;accarezzare
il suo cuore di gas esplosivi. Cuore frenetico
che a furia di battere ora s&rsquo;infiamma di viola e
blu. Cuore virulento che ha forato la carne e le
ossa della schiena e schizza fuori, vampe e fruste
di scintille.<span class="pagenum"><a name="Page_341" id="Page_341">[341]</a></span></p>

<p>Come soccorrerla? Fra poco certamente il cuore
appiccherà il fuoco alle ali.</p>

<p>Pagiolin vola a destra, a sinistra, sotto, sopra
pazzamente sfiorando gli uomini che lavorano, intrico
nero di braccia sul dorso sobbalzante. «Mi
vedranno! Finiranno col vedermi! Se la bufera
non sbraitasse tanto forte, gemerei, griderei nelle
orecchie di quegli uomini. Non mi sentono, ma mi
vedranno! Gioia! gioia! gioia!!! Mi vedono, sento
che mi vedono! Ora mi seguiranno. Io so il varco.
Di quì, di quì, venite!». Pagiolin si precipita contento
di sentire dietro di sè la grande aquila ferita
col suo cuore in fiamme: «Viene, viene dietro di
me! Ecco il varco, giù giù! Con me, a <a name="tn341" id="tn341"></a><ins class="correction" title="Testo originale: capofitto! Fuori">capofitto!»
Fuori</ins> dalle tenaglie del vento e dal nebbione!
Fumo grigio-perla, azzurro, azzurro, azzurro. A
sinistra, l&rsquo;immensa pelle fremente del mare in allegria
dorata sotto le lunghissime dita del sole tramontante
che gioviale si diverte a farle un innumerevole
solletico.</p>

<p>A destra, la generosità sparpagliata d&rsquo;acque verdi
azzurre che il Piave regala al mare. Giù, scendiamo.
Pagiolin si volta di distanza in distanza
per constatare che la grande aquila ormai equilibrata
ha ripreso il battito regolare del suo cuore
con le sue due ali eroiche, torce spente con lunghissime
scie di fumo.</p>

<p>Come un cane fedele guida un cieco, Pagiolin
ha guidato l&rsquo;aquila di ferro e tela accecata dalla bu<span class="pagenum"><a name="Page_342" id="Page_342">[342]</a></span>fera.
Ora volano insieme a trecento metri sopra i
lavori febbrili d&rsquo;un ponte ferroviario sul Piave.
Pagiolin vede le grandi gabbie di ferro che partoriranno
i pilastri. S&rsquo;accendono le lunghe lame azzurro-violette
dei proiettori che tagliano <a name="tn342" id="tn342"></a><ins class="correction" title="Testo originale: geometricomente">geometricamente</ins>
la notte. Sembrano raggi solari nelle vetrate
di una cattedrale rovesciata.</p>

<p>Pagiolin sa le insidie delle luci e crede soltanto
agli odori. Vede le forme agili dei lavoratori bollire
in oro caldo sui due bracci di ferro tesi del ponte
rotto. Ma preferisce studiare gli odori di sterco e di
legno bruciato che salgono da quel vasto braciere
formato da mille fuochi, ognuno orlato di facce e
mani di terracotta. Accampamento di prigionieri.
L&rsquo;aria s&rsquo;imbruna rapidamente. Presto, presto, poichè
la notte sarà molto gelata. Un altro accampamento,
più fitto, di fuochi. Ogni metro un fuoco
fra le rovine caricaturali delle case sventrate. Pagiolin
ha capito. Piega a sinistra moltiplicando la
sua attenzione perchè ogni battito delle sue ali sia
efficace. E&rsquo; gonfio di gioia. Porta l&rsquo;annunzio della
vittoria totale dell&rsquo;Italia e insieme l&rsquo;onore d&rsquo;aver
salvato una grande aquila di ferro e tela.</p>

<p>Quei fuochi, quei piccoli fuochi, diversi da ogni
altro fuoco! Pagiolin li riconosce. Sono le lanterne
cieche dei carabinieri che vegliano al controllo di
Abano. Secondo controllo. Altre lanterne cieche con
piccoli annaffiatoi di luce gialla. Finalmente il Comando
Supremo. L&rsquo;immensa casa è illuminatissima.<span class="pagenum"><a name="Page_343" id="Page_343">[343]</a></span>
Trecento occhi di bragia. L&rsquo;officina centrale della
guerra lavora. Sembra a Pagiolin la colombaia incendiata
che aveva abbandonata un anno prima a
Udine, quando c&rsquo;era tanta confusione di Comandi,
e non c&rsquo;era mezzo di fare un volo utile. Ora tutto
procede bene. Una folata di odori fedeli affettuosi
lo investe. Il suo odore, l&rsquo;odore di Vluuruuum!
Divina miscela di odori zuccherini, freschi-caldi,
quasi una polvere di pelurie odorose e di sterchi
cotti dal sole e volatilizzati. Una emozione spasmodica
spreme il cuore di Pagiolin mentre spalanca
il becco per bere a larghi sorsi i moscerini
saporiti che salgono dalle gore predilette. Guarda,
guarda e vede un&rsquo;ombra nera muscolosa in una
finestra accesa. La quadratura di spalle rudi e maschie
del capo di tutti gli uomini che il giardiniere
chiama: Badoglio. Pagiolin lo ammira chino su
una grande carta rossa, blu, rosa, illuminata. Sopra
quella carta misteriosa vi sono delle forme
simili a quelle che fanno gli sterchi di Pagiolin
cadendo sull&rsquo;impiantito della colombaia, quando
appollaiato in alto gode il tepido rosmarinato pomeriggio,
liberandosi il ventre dal peso soverchio.</p>

<p>Al di là del palazzo del Comando, Pagiolin per
gioia e per dovere, fece strepitare le sue ali. Tutti
dovevano vederlo, applaudirlo. E&rsquo; lui! E&rsquo; lui che
porta l&rsquo;annunzio celeste! E&rsquo; lui il colombo fortunato
fra tutti i colombi! Ha osato, lottato, conosciuto,<span class="pagenum"><a name="Page_344" id="Page_344">[344]</a></span>
vinto tutto. Sa tutto. Potrà raccontare tutto! E si
precipita giù nel profumo dei profumi adorati della
sua colombaia.</p>

<p>Grande frullo frullo frullo d&rsquo;ali. Rimescolio, balzi
e traslochi di pennuti. Si sveglia la bella Vluuruuum
e si slancia al cancelletto. Tra i fili metallici,
i due beccucci innamorati si incontrano,
si sfiorano, sfiorano, sfiorano, sfiorano. Pagiolin
è un maschio fiero, quasi un veterano del cielo.
Pochi baci gli bastano, e tendendo il becco tuba,
tuba, tuba, tuba, con eloquenza morbida, gorgogliante,
vellutata, rumorosa, ruvida, voluttuoosa,
vorticoosa e insieme rorida di lagrimette eroiche
felici.</p>

<p>&mdash;O mia Vluuruuuum faremo all&rsquo;amore stanotte.
Prima ti debbo raccontare. In quanto a
voialtri, ali rammollite, imboscati senza fiato nè
fiuto nè frullo, finite il vostro strepito! Voglio il
silenzio. Un silenzio assoluto. Ho visto, ho visto
grandi cose. Ho visto i grandi italiani come gattacci
imprigionare in una trappola di montagne
mille le mille e mille e mille e cento volte mille
brutti topacci austriaci che avevano rubato tutto il
formaggio...</p>

<p>Ma la stanchezza lo vinse. Quando, dieci minuti
dopo, una mano venne ad accarezzarlo e tirandolo
fuori dalla colombaia lo rivoltò, lo rovesciò per liberare
la sua zampetta destra dal tubetto pieno di
vittoria, Pagiolin sonnecchiava.<span class="pagenum"><a name="Page_345" id="Page_345">[345]</a></span></p>

<p>Non fece all&rsquo;amore quella notte, era troppo stanco;
e la sua fedele Vluuruuuum si accontentò di
vegliare il suo sonno quieto, ma di quando in
quando scosso da un sogno convulso e angoscioso.
Pagiolin sognava la tragedia della grande aquila
di ferro e tela salvata dalla ferocia dei venti.<span class="pagenum"><a name="Page_346" id="Page_346">[346]</a></span></p>




<h2><a name="XXVII" id="XXVII"></a>XXVII.<br /><br />

UN&rsquo;ISOLA PROFUMATA<br />
NEL FIUME PUZZOLENTE.</h2>


<p>Il quattro novembre al tramonto, sulla strada di
Chiusaforte, nella mia blindata ferma prua che divideva
il nerastro filosofico puzzolente fiume di
prigionieri austriaci.</p>

<p>Vinto il nemico tanto giustamente odiato, mi
sento vuoto vuoto e disoccupato e m&rsquo;addormento
sul volante, straricco di vittoria, fra un&rsquo;immensa
straccioneria di eserciti disfatti. Beato. Con lagrime
dolcissime fra le ciglia. La mia fame sognò
un&rsquo;elegantissima tovaglia, infinita serica fuga di
morbidi perlacei riflessi che fluttuavano. Ed era,
uscito fuor dalla passione del tramonto e dai suoi
laminatoi, il mare siciliano metallo lucidissimo che
cullava elasticamente undici vulcani-isole dal fumo
distratto. Sognavo.</p>

<p>Presto dentro più presto più dentro un&rsquo;acuta parola
girante: Vittorrrria, mi trapanò il cranio e
via pel cielo volando scavalcò il mare e rimbombò
nei capaci polmoni ovoidali dello Stromboli Stromboli
Stromboli. Sognavo.</p>

<p>Una gioia bollente fece saltare il tappo di lava
del secondo vulcano. Schizzò altissimo il suo getto<span class="pagenum"><a name="Page_347" id="Page_347">[347]</a></span>
di fuoco spumante. Il terzo vulcano sputò obliquamente
sul mare cento luminarie di bragia a ventaglio,
mille regate di diavoli, e ripescò tutte le
sirene morte, galvanizzandole. Eccole, guizzano, occhieggiano,
baciano, uccidono. Altalena di buio luce...
buio... luce... Chi è che urrrla? Perchè piaaaaangi
così?</p>

<p>Vulcani alcoolizzati o gigantesche bottiglie di delirio?</p>

<p>Il quarto vulcano sturato schizzò risate d&rsquo;oro,
smorfie di porpora e spiralici lunghissimi ironici
smeraldi. Il quinto vulcano pareva una rosea spremuta
di belle donne nude e di immense arance
cigliate che guardavano. Sognavo.</p>

<p>Tutti quei vulcani&mdash;isole&mdash;bottiglie&mdash;cuori
spararono il loro fuoco d&rsquo;allegria furente con ampio
frastuono di tappi e rintocchi contro il sole pallido
sordo astemio morente che annega.</p>

<p>L&rsquo;undecimo vulcano lanciò allora la sua colonna
di fiamma a ventidue chilometri di altezza. Quando
quando... quando vi giunse, piegò il suo pennacchio
vermiglio e questo fece il giro della terra e lo
seguivo in sogno mentre velava e svelava quelle
tonde natiche veloci tatuate di continenti e mari.</p>

<p>Mi sveglio di soprassalto.</p>

<p>&mdash;Chi mi graffia il viso? Chi, chi?</p>

<p>Ghiandusso che montava la guardia in torno alla
mia blindata si avvicina:</p>

<p>&mdash;Signor tenente, nessuno, nessuno. Lei ha
fatto un brutto sogno.<span class="pagenum"><a name="Page_348" id="Page_348">[348]</a></span></p>

<p>&mdash;Anzi un sogno bellissimo! Ma ad un tratto
mi sono sentito graffiare il viso. Ho dormito
molto?</p>

<p>&mdash;Due ore, signor tenente, sono già passati
diecimila prigionieri austriaci, tre brigate... La
Zazà ha morsicato la gamba di un colonnello ungherese.
Ora dorme dietro di lei. L&rsquo;ho messa dentro
perchè mordeva le gambe ai prigionieri. E&rsquo; diventata
un po&rsquo; cattiva dopo il parto. Sa, signor tenente,
come discutono fra di loro il cane tedesco e
il cane italiano? Il cane italiano domanda: «Cosa
hai in bocca?». Il cane tedesco: «Flaaaasc». Per
pronunciare questa parola spalanca la bocca e lascia
cadere la carne. Il cane italiano si precipita e abbranca
la carne. Allora il cane tedesco: «Cosa hai
in bocca?». Il cane italiano risponde coi denti
stretti sulla carne che non molla: «Carrrrrrne!»</p>

<p>&mdash;Non è così, Ghiandusso, credo che il cane
italiano tenga i denti stretti per respirare il meno
possibile il puzzo terribile del cane tedesco.</p>

<p>Fuori: un tramonto di nuvole vermiglie lacerate
come pezzi enormi e brandelli di carne macellata.
A destra e a sinistra della mia blindata, che teneva
il centro della strada, il fiume monotono, grigio,
giallo-sporco e verde verminoso dei prigionieri
spandeva un puzzo mordente esasperante fatto di
mille puzzi diversi ugualmente nauseanti e insopportabili.</p>

<p>Visi scialbi, gualciti, spremuti con piccoli occhi
celesti smarriti. Facce gonfie come nutrite di fango<span class="pagenum"><a name="Page_349" id="Page_349">[349]</a></span>
con gote cascanti. Facce plasmate di bile. Baffi
gialli che schizzano fuori dai visi scheletrici. Bestiame
umano masticato dall&rsquo;uragano. Occhi vitrei
che fissano senza vedere. Lerciume ondeggiante di
cappottoni curvi come verniciati di sterco e piscio.
Sembra veramente un fantastico fiume di putredine,
spessa quasi solida, oppresso da un affastellamento
di stracci luridi, e misteriosamente spinto
da un&rsquo;invisibile corrente che lo conduce verso lo
spiraglio-gorgo di una cloaca capace.</p>

<p>Vi sarà poi in Italia una cloaca adatta a ricevere
quel triste fiume? Il sole rosso lancia dalle brecce
delle nuvole brandelli di carne su quel bollore di
schiene.</p>

<p>Per un istante mi sforzo di distinguere con nari
eroiche gli odori. Cavolo fradicio, piaga putrefatta,
alga morta, piedi sporchi, vello di montone,
piscio di gatto, cancrena polmonare, muffa, sterco,
orina, vecchie bende insanguinate, ghetto, stiva,
caserma.</p>

<p>Ma rissano fra di loro quei puzzi. Ora gli sterpi,
i rovi e le baionette degli odori ammoniacali infilzano,
lacerano, e squartano dei vasti flaccidi tondi
puzzi zuccherini, simili a pance di carogne galleggianti.
Sopra di loro grandinano lunghi odori
proiettili che colpiscono direttamente lo stomaco e
lo rovesciano. Poi domina una languida risacca di
odori dolciastri che colmano ogni poro della pelle
di nausea funerea e di morte. Ricordo involontariamente
il puzzo tipico di cadavere-sterco-fango del<span class="pagenum"><a name="Page_350" id="Page_350">[350]</a></span>le
trincee della Vertoiba. Ma questo che ora mi
invade è un ben più terribile puzzo impregnato di
morte, ma vivo, attivo, insinuantissimo. Vuole dominare,
inondare di se la profonda valle del Fella
e soffocare le fresche respirazioni verdi, sane del
Tagliamento.</p>

<p>Povere valli prostituite! Tutte le innumerevoli
bocche vegetali use a fiatare nel tramonto profumi
di timo e menta selvaggia sono imbavagliate! Tutti
i pini coi loro incensieri di resina naufragano
asfissiati nella marea di torridi puzzi avviticchianti
feroci, granulosi che agganciandosi e spumando
salgono, salgono ad insozzare le cime! Queste esasperate
dall&rsquo;orrore sembrano centuplicare la loro
splendida bellezza di smisurati corpi, vivi, nudi,
rosati dal sole. Non ammettono, rifiutano il tragico
fiume d&rsquo;immondizie umane che assale i loro fianchi.
Emergono cime nevose, tornite, gonfie di salute e
desiderio come belle poppe di donna con in alto il
bottone di rosa montana del capezzolo offerto ad
un vento maschio selvaggio tutto muscoli in velocità.</p>

<p>Ma questo non viene ancora.</p>

<p>Agli innumerevoli puzzi catalogati si aggiunge
quello irto d&rsquo;aghi dei pidocchi. La pelle del cielo
bianca si contrae schifiltosamente con un primo
prurito di stelle.</p>

<p>Potrò io difendermi nella mia blindata immersa
come un&rsquo;isola nel fiume di corpi e odori saturi di
morte?<span class="pagenum"><a name="Page_351" id="Page_351">[351]</a></span></p>

<p>Scivolando dentro per le feritoie, penetrano gli
abiti. Il grigio-verde della mia giubba ne è già inzuppato.
Salgono nelle mie nari ad avvelenarmi il
sangue e ad offuscarmi il cervello: le belle parole
della vittoria si smembrano in un&rsquo;atmosfera cerebrale
d&rsquo;incubo. I miei pensieri hanno il viscido colore
giallo sporco-nerastro di quei cappottoni curvi
che passano, passano senza fine. Ventimila prigionieri
sono già passati. Ne passeranno altri trentamila.
Penso che lo smisurato cadavere dell&rsquo;Austria
spiaghi fuori dalla sua pancia sfondata un
gigantesco e terrifico budellame che per la valle
della Carnia inonderà la divina penisola nostra.</p>

<p>Il mio cervello allucinato non riconosce più il bel
sole italiano della vittoria, volante corridore nella
ruota d&rsquo;oro che formano le sue gambe accese moltiplicate
dalla velocità!</p>

<p>Vedo laggiù sul Tagliamento un sole straniero
e odioso: brutta faccia tonda alcolizzata e smargiassa
che nei dentoni d&rsquo;oro falso prominenti, e i
labbroni tabaccosi, si sforza di riassumere tutta
l&rsquo;insolenza l&rsquo;infatuazione, la megalomania, l&rsquo;impudenza
sanguinaria e il guittismo balordo dell&rsquo;impero
austro-ungarico defunto.</p>

<p>Quel sole ha posato le sue mani molli, effeminate,
piene di anelli rubati, su quell&rsquo;isoletta del
Tagliamento. Strana isoletta camuffata. Con le lussureggianti
ondulazioni della sua capigliatura di
vigne arricciate, pettinate, impomatate disposte
con troppa cura in piani successivi, come una par<span class="pagenum"><a name="Page_352" id="Page_352">[352]</a></span>rucca
dai mille brilli grigi-azzurri-argentei, e piccoli
infiniti rubacuori. Quella isoletta riassume tutta
la grazia vana e passatista di Vienna.</p>

<p>Il mio spirito, affondando nelle allucinazioni fra
le due colate di corpi e puzzi avvelenanti, teme la
pazzia. Dove sono i Venti italiani e le loro furenti
scope salutari? Un dolce fiato inodoro mi risponde.
Sento che un Vento italiano si è insinuato
nella valle. Ecco addenta il piedestallo di nuvole
color sterco insanguinato del sole! Si slancia lassù,
in quella pineta. Gli scatti e le cadenze flessuose
del suo corpo che si scrolla nella sua giacca
attillata di nuvolette rosa rivelano la sua nobile
gioventù. Ora s&rsquo;affretta a rimescolare quei fogliami.
Li scuote brutalmente per liberarli, dai puzzi
vischiosi e con un gesto vasto fa sbattere, sbattere
tutte le finestre di Stazione per la Carnia. Poi
parla, parla, ingiuria, fischia, sputa. Ritto in piedi,
impreca contro il cielo e chiama alla riscossa
tutti i Veneti fratelli. Meraviglioso Vento-oratore!</p>

<p>&mdash;Dove siete, infingardi? Venite! Venite!</p>

<p>Agitando il suo corpo che si frangia di rabbia
e i suoi capelli tentacolari, il Vento parla con voce
tonante alle lontane tribune delle prime stelle e
si sgola per insolentire la pigrizia paurosa. Il Vento
scande scande scande ogni sillaba con violenti
colpi di pugno sui tetti delle case come su un pulpito.
Ad un tratto si slancia contro il sole e lo rovescia
giù dal suo trono di nuvole. A calci a pedate,
correndo e remando nel cielo il Vento sco<span class="pagenum"><a name="Page_353" id="Page_353">[353]</a></span>pa,
azzanna, impacchetta, ammucchia, scaccia,
insacca, calpesta le matasse di odori in rissa che
rischizzano, s&rsquo;arrampicano, si rintanano nelle
vallate e nei burroni. Intanto con un vasto muggito
che cresce, cresce, cresce e scoppia accorrono giù
dai monti e dalle fonde valli altri Venti alla riscossa.</p>

<p>Questo sospira sospira sospira e fischia nella
stretta di due roccioni per passare ad ogni costo.
E&rsquo; troppo voluminoso: porta addosso una girandola
di enormi polmoni gonfi d&rsquo;ira compressa. Si
accanisce e fiiiiischia. Sospira sospira sospira poi
con uno schiaaanto d&rsquo;alberi e fogliame precipita
inondando di sè a ventaglio tutta la vallata. Sotto,
il tetro fiume di prigionieri increspa paurosamente
la sua superficie di cappotti e berretti fuligginosi.
Io rialzo la testa dal volante e fiato fiato finalmente.
I Venti giungono in ritardo, ma la loro fretta è
vertiginosa. Pulire, pulire, pulire tutto, scuotere,
sconvolgere, disinfettare. Ma non basta. Occorre
inebriare al più presto la vallata di mille profumi
perchè la mia blindata 74 diventi un&rsquo;isola profumata
sul fiume lurido dei prigionieri.</p>

<p>Un Vento gagliardo è lassù in cima alla montagna
che chiama chiama con spiraliche sciarpe di
mani altri Venti che lontano gonfiano a gara le
loro pance, otri, e zampogna melodiose di tutti i
profumi di rose, viole, acace, ginestre, gardenie,
caprifoglio italiani, rapiti ai giardini pensili sul
mare di Liguria.<span class="pagenum"><a name="Page_354" id="Page_354">[354]</a></span></p>

<p>Altri insaccano i voluttuosi profumi di tiglio dei
sobborghi di Milano. Dovunque ferve il lavoro.
Via, non perdere tempo, gonfia quell&rsquo;otre di tutti
gli odori salati, salubri, verde-azzurri di questo
piccolo golfo di Zoagli! Tu, riempi fino all&rsquo;orlo,
tieni ben chiuso, porta in alto e su a tutta velocità
corri a profumare la Carnia appestata!</p>

<p>Tre Venti smaniano, intanto, nello stretto di Messina.
Sono forti e le loro invisibili propaggini muscolose
sono capaci in pochi minuti di rianimare di
fresco aereo velluto l&rsquo;intera Sicilia carbonizzata
dall&rsquo;ardore d&rsquo;agosto.</p>

<p>Ora in fondo a questo corridoio marino, i tre
Venti affondano le dita nel mare e tutte grondanti
le fanno scorrere, scorrere, sui giardini di Messina
e su quelli odorosissimi di Siracusa perchè siano
impregnate del profumo lieve danzante punzecchiante
dolcissimo dei limoni, degli aranci e dei
mandarini. Quei tre Venti siciliani passano nelle
alte vigne fronzolute di Capri inebriandosi di fantasia
rossa, poi sul promontorio polposo di Posillipo
per aggiungere negli otri, pance e zampogne
loro, delle erranti svenevoli mandolinate. Via a
galoppo, su, su, a 70 Km. all&rsquo;ora, saltando a piè
pari la schiena dell&rsquo;Appennino, aromatizzandosi
i piedi pattinatori sulle pinete resinose, s&rsquo;avventano
sopra il Veneto e piombano nella valle della
Fella. Ma l&rsquo;Italia è vasta e tutti i vegetali d&rsquo;ogni
provincia vicina e lontana debbono dare il loro
contributo.<span class="pagenum"><a name="Page_355" id="Page_355">[355]</a></span></p>

<p>Nell&rsquo;oasi di Tripoli sonnolenta si alza con fatica
un Simun assopito. Forte Vento africano non servo,
ma innamorato dell&rsquo;Italia. E&rsquo; stanco di due lunghi
viaggi nel deserto, ma una tromba bersaglieresca
l&rsquo;ha svegliato questa mattina. Sa, il Simun,
che negli orti ombrosi e nei prati di orzo erba medica
e lattuga, che egli ha sempre rispettato, dormono
dei profumi biondi, pepati e zuccherini che
l&rsquo;Europa non ha. Sa il Simun che le ombrie sui
pozzi orlati d&rsquo;asinelli, hanno dei tiepidi profumi
vanigliati che l&rsquo;Europa non ha.</p>

<p>Si scuote, e d&rsquo;un balzo in piedi, vibrante burbero
benefico invita piante erbe tronchi e fogliami, a
spremersi d&rsquo;ogni essenza. Tutta l&rsquo;oasi è in tumulto.
I cammelli rallentano il loro ruminare e il loro gorgogliare
catarroso di grondaia, sussultano, tremano.
Il cammelliere dritto alzando le braccia implora
pace dal Vento che giocondamente gonfia il suo
barracano come una vela, e in testa il burnus come
il fiocco sul bompresso.</p>

<p>Ma il Simun non è contento di questi casti profumi
rapiti alla capigliatura dell&rsquo;oasi. Non è forse
l&rsquo;imperatore assoluto dell&rsquo;Africa? Con un salto di
montagna terremotata, rosso irto accecante scavalca
la grande Sirte e in Cirenaica lungamente
strofina il suo corpo ossuto e scricchiolante d&rsquo;ascaro
immenso in altre oasi più fitte più umide
più fertili. Il Nilo l&rsquo;attira con la sua vasta coltura
di profumi oliati e fermentati in verdi ombre sotto
soffitti spessi di banani, e pieni di gaggie. Percorre<span class="pagenum"><a name="Page_356" id="Page_356">[356]</a></span>
tutto il Nilo riempiendo di profumi i tre mila
otri che suonano fragorosamente sulle sue spalle
scattanti. Entra nel lugubre caldo foltore d&rsquo;oro
torrido intrecciatissimo e compresso della sua Abissinia
amata. Sono mesi e mesi che non piove, e
la mirra balsamica suda fuor dalla corteccia un
umore inebriante e languidissimo. Questo, questo
ci vuole, pensa il Simun, perchè la prima notte dei
vincitori Italiani in Carnia sia simile alle notti di
Allah! Subito vuota alcuni otri di profumi mediocri
e con fiati lunghi accarezzando per un&rsquo;ora trecento
mila arbusti di mirra balsamica accumula e
costringe in mille trecce strette le ondulanti capigliature
del profumo assolvente.</p>

<p>Il Simun non è sazio ancora. Scavalca il mar
Rosso e raggiunge un altipiano d&rsquo;Asia dove brucano
in pace cento mandre di cervi muschiati. Con
boati di gioia sradicante il Simun li assale. Crollo
schianto e sfasciamento di quei boschi di corna.
Il Simun li caccia alla rinfusa in una valle, poi
sopra, come in un tino coi vasti piedi chilometrici,
li vendemmia.</p>

<p>Dagli addomi schiacciati schizza lo strano burro
rosso-bruno. Ride, ride, il Simun, nella carneficina
poichè sa la potenza quasi indistruttibile di
questo profumo divino. Un granello solo basterà
a inebriare 2 milioni di metri cubi d&rsquo;atmosfera
notturna!</p>

<p>Stracarico di profumi asiatici e africani, il Simun
ritorna. In alto, in alto vola sopra il mare<span class="pagenum"><a name="Page_357" id="Page_357">[357]</a></span>
perchè i potenti spruzzatori salati dalle onde non
deformino le essenze purissime che egli porta
rinchiuse nei suoi polmoni, otri pance e zampogne.
La sua velocità supera quella d&rsquo;ogni altro
Vento, tanto l&rsquo;orgoglio d&rsquo;essere il primo profumatore
dell&rsquo;Italia vittoriosa lo esalta.</p>

<p>Nella mia blindata lo sento venire. Tutti i Venti
italiani che hanno sparso già con armoniosa delicatezza
centomila profumi italiani sui declivi e
sui boschi e nei burroni e nelle viuzze dei villaggi
e in ogni casa come un vaso, sanno che un prodigioso
Vento sconosciuto sta per giungere con
nuove ricchezze delizianti. Si aggirano i Venti italiani
perfezionando la disposizione dei profumi, e
quelli tondi come ovi, e quelli in forma di amaca
e quelli che gemono di dolcezza come divani innamorati,
e quelli che saltano come ginnasti su trapezi
volanti, e le bisce i mazzi le capigliature i
drappeggi di profumo.</p>

<p>Due venti si sono inerpicati e sospesi alle costellazioni,
e spalmano così di essenze l&rsquo;intera
volta stellare perchè il palazzo della notte sia tutto
profumato e nel centro sia profumatissima la mia
blindata: camera nuziale. I Venti italiani sono
perplessi poichè il gran mago dei profumi tarda.
Lui, lui solo potrà idealizzare con essenze speciali
le acque del Fella che languide e melodiose si
preparano a diventare il bagno della divina bella
notturna. L&rsquo;aria trema febbrile, sinuosa spasi<span class="pagenum"><a name="Page_358" id="Page_358">[358]</a></span>mante
con lunghi bisbigli. I Venti sono ammutoliti
immobili. Aspettano.</p>

<p>Undici minuti d&rsquo;attesa angosciosa... Poi un fragor
di cannonate che schiantino schiantino cento
città di bronzo cristallo e colonne di giada.</p>

<p>Valanga giù dal cielo quasi a picco il Simun
e riempie la valle della Fella d&rsquo;un traballio innumerevole
d&rsquo;otri squassati - duri - molli - rigidi - negri - luminosi
soffici dentati come crani di poeti
cozzanti nelle ampie saccocce volanti di Dio.<span class="pagenum"><a name="Page_359" id="Page_359">[359]</a></span></p>




<h2><a name="XXVIII" id="XXVIII"></a>XXVIII.<br /><br />

LA <a name="tn359" id="tn359"></a><ins class="correction" title="Testo originale: PIU">PIU&rsquo;</ins> BELLA NOTTE D&rsquo;AMORE</h2>


<p>Il Simun colmò la valle di profumi e volò via.</p>

<p>Le acque del Fella si offuscarono un attimo,
poi rischiarandosi come lunghe vasche tranquille
cullarono di nuovo le stelle.</p>

<p>Allora la mia voce rotta da singhiozzi cantò:</p>

<p>&mdash;Vieeeeni! Vieeeeni! Italia mia! Vieeeeni Amooore!
Italia, forma perfetta, ardore sovrumano,
voluttà grazia, eleganza, poesia, incendiante passione,
ventaglio piumato di sguardi e carezze, sintesi
di tutti gli ideali arabeschi del canto, riassunto
d&rsquo;ogni dolcezza femminile, madre - sorella - amante
 - figlia, tenerezza sommergente, snello ottimismo
audace, cascata di luce, rada beata sulle coste del
Paradiso, ideale corpo plasmato di nuvole onde
spume sogni, forza che si frange in soavità fragilità
per rinascere più forte.</p>

<p>Vieeeni, tutti i tuoi nervi tutti i tuoi muscoli pronti
sotto la tua pelle bianca, rosea che odora di caprifoglio,
ciclami, gaggie! Pelle divina dell&rsquo;Italia
lambita dai mari di seta e sospiri! Ramificazioni
di vigne e di vene che sono bizzarre fontane di
fantasia!</p>

<p>Italia, sei la più bella! Tutti lo sanno, e ti invi<span class="pagenum"><a name="Page_360" id="Page_360">[360]</a></span>diano.
Molti ti odiano, ma tu non li temi e verrai
lo sento in questa mia alcova d&rsquo;acciaio profumata
ma insidiata da una doppia corrente di luride
forze nere, puzzolenti e bieche. Queste non potranno
mai sommergere la mia isoletta, poichè è
sradicata, galleggia, su tutte le navigazioni e tutte
le velocità. Quando tu sarai qui dentro, nelle mie
braccia, potrai abbandonare i tuoi capelli ai forti
dinamici Venti italiani che te li profumeranno delicatamente.
E tu godraai fra le mie braccia la mia
passione fatta di mille passioni. Vieni!... Vieeeeni!
Vieeeeni!</p>

<p>La mia preghiera è esaudita. Mentre visito con
lo sguardo zelante l&rsquo;interno della piccola alcova
d&rsquo;acciaio sento la tiepida passione lattea del suo
corpo. Ecco il suo profumo di caprifoglio, ciclami,
gaggie! Ecco sulla feritoia aperta, la luna... Non è
la luna! E&rsquo; il suo ventre bianco, liscio di verginità
incorruttibile, eppure così sensuale.</p>

<p>&mdash;Vieeeeni! Vieeeeni! Amoooore! Scendi, entra!</p>

<p>Così l&rsquo;Italia, amore fatto di mille amori, entrò
abbandonandosi con morbidi scatti fra le mie braccia.
La <a name="tn360" id="tn360"></a><ins class="correction" title="Testo originale: prendo, La">prendo, la</ins> stringo e i miei baci affannosi
la svestono per meglio goderla. Urlo di tutti i miei
pori felici. Esitazione, terrore delle mie labbra che
non possono, non potranno forse inebriare tutta,
tutta la sua carne e raggiungere tutte le sue fibre
e in fondo in fondo cogliere il fiore dello spasimo
assoluto.<span class="pagenum"><a name="Page_361" id="Page_361">[361]</a></span></p>

<p>Ma il mio cuore vampante centuplica battendo
le sue furenti calorie per incendiare tutto in me,
muscoli, vene, nervi, tendini, fibre, visceri, pensieri,
sogni e meati capillari. Bruciare, bruciare,
ardere, arroventarmi liquefarmi in un lago torrente
mare Oceano di lava appassionata! Cingerla
così del mio conflagrante amore liquefatto!</p>

<p>Sì, sì, diventerò un oceano di lava, più vasto
e più cocente degli oceani di fuoco rabbioso che
l&rsquo;Etna e il Vesuvio mal contengono sotto montagne
pesanti! Il mio oceano d&rsquo;amore fumante sarà libero,
libero, libero! Ogni capriccio sarà concesso!
Ogni sanguinaria carezza potrà sollazzarsi in libertà!
Torrido, torrido per te o Italia! Ma quell&rsquo;oceano
di lava prodigiosamente sotto i ventagli
della mia poesia si addolcirà trasformandosi in un
purissimo mare ingenuo tutto imperlato di tenerezza
e gratitudine lagrimanti.</p>

<p>&mdash;Sei felice, sei felice?... Guarda, ho sospeso
la tua veste di trasparenze fluviali sul rullo dei nastri
di cartucce perchè veli di mansuetudine la
volontà di luce tagliente della lampadina elettrica.
La notte sarà fredda: ho posto nel cruscotto un
elmetto austriaco pieno di bragia. L&rsquo;ardore della
bella vittoria tua riscalderà i tuoi piedini che gareggiando
in corsa con le code delle comete si sono
un poco gelati. Ho fatto puntare le due mitragliatrici
della cupola contro le ultime stelle dell&rsquo;ironia
e del pessimismo. Ma sdraiati! Sdraiati! Sdraiati,
e riposa in pace. Ho steso sotto i tuoi bei fian<span class="pagenum"><a name="Page_362" id="Page_362">[362]</a></span>chi
tre pellicce di generali austriaci. A destra e a
sinistra potrai scegliere in quegli scaffali pieni di
nastri di destini la più bella fra le molte collane
e cinture di cartucce che nelle tue dita si trasformano
in preziosi ori - argenti - smalti cesellati.
Vengono dalla fabbrica francese di Saint-Etienne.
Furono foggiati per adornare la morte dei tuoi nemici,
ma le tue dita più sapienti delle onde dell&rsquo;oceano
Indiano riceselleranno quei nastri di cartucce
trasformandoli in monili per la tua bellezza in amore...
Ti piacciono, ti piacciono i miei baci, lo sento!
Vieni! Vieni! Vieni! Entrami nel cuore, o Italia!
Godi, godi, godi, amore mio. Sento l&rsquo;anima tua
più intima che dal fondo mi chiama, vuole tendermi
le braccia, ma non può, è troppo giù giù, nello
imperscrutabile mistero degli amori sovrumani.
Dal fondo la tua anima implora una stretta, una
piccola stretta delle mie mani! Mi tuffo, affondo
nella tua carne per toccarle, toccarle quelle tue
piccole mani bianche, tremanti! Ti tendo le mie!
Sono vicine, vicine alle tue. Un torrente di baci
ancora ancora! Perchè più non vi sia ostacolo
al mio slancio. Ora quasi le tocco, le piccole mani
della tua anima... le tocco... le ho toccate. Un attimo,
ancora ancora! Un altra <a name="tn362" id="tn362"></a><ins class="correction" title="Testo originale: stretta..">stretta...</ins> Felicità,
felicità, felicità!... Ogni segreto rivelato. So finalmente
perchè ti ho tanto amata! So perchè si può
morire, e rimorire e rimorire cento, mille, un milione
di volte per te!</p>

<p>Ora dorme fra le mie braccia la bella innamo<span class="pagenum"><a name="Page_363" id="Page_363">[363]</a></span>rata
col suo sorriso di rosa bianca che tremi estatica
tra brezza e raggi all&rsquo;alba nei giardini. Nel
cruscotto sotto i suoi piedini bianchi, langue e agonizza
la bragia rossa di crudeltà guerresca nell&rsquo;elmetto
austriaco.</p>

<p>Sull&rsquo;Italia e su me riposanti veglia la dura volontà
futurista della lampadina elettrica. E&rsquo; irritata
di sentirsi avvolta nella veste di notturne trasparenze
obliose.</p>

<p>Fuori scorre il fiume monotono di bestiami sanguinari
balordi e cocciuti, ormai vinti e domati con
la loro anima puzzolente in dissoluzione. Anima
che vorrebbe ancora ammorbare con lingue vendicative
l&rsquo;indulgente e generosa respirazione umana
del nostro divino amore nella nostra alcova di
acciaio. Ma quell&rsquo;anima irta di mille tanfi bestiali
non penetra più...</p>

<p>In alto sui monti vegliano i Venti, i grandi Venti
italiani strapotenti e profumanti distributori di Libertà
spirituale, fantasie interplanetarie e assoluta
bontà umana.<span class="pagenum"><a name="Page_364" id="Page_364">[364]</a></span></p>




<h2><a name="XXIX" id="XXIX"></a>XXIX.<br /><br />

A MENSA COL VINTO<br />
FRA I ROTTAMI DELL&rsquo;IMPERO<br />
AUSTRO-UNGARICO</h2>


<p>Don Jacopo, parroco di Resiutta, è un simpatico
e fervido patriota italiano. E&rsquo; stato felice di accogliere
nella sua casa parrocchiale il comando dell&rsquo;8.
squadriglia cosicchè impiantiamo la mensa nel
vasto cucinone affumicato le cui finestre sono aperte
sulle strada di Chiusaforte gibbosamente ingombra
dei rottami della ritirata austriaca.</p>

<p>Volpe dopo aver spedito mediante un motociclista
un ordine bancario da telegrafare in Borsa a
Genova mi fa ammirare i magnifici porcelli e le
oche catturate che si sbattono e rumoreggiano nella
navicella di un draken-ballon austriaco custodito
da Ghiandusso. Ha trovato anche farina e zucchero
e molte casse di sigarette ungheresi.</p>

<p>Ogni mio soldato ne fuma tre alla volta, tre piccole
torce di gioia al balcone della bocca.</p>

<p>Il prete, alto segaligno, faccia di montanaro ossuta,
occhi celesti vivacissimi, forti mascelle da
mangiatore e piede veloce, si affaccenda dalla cucina
alla sua vigna che egli proclama la prima vigna
d&rsquo;Italia. Da Resiutta a Vienna non si trova più
una vigna. E&rsquo; indubbiamente una vigna straordina<span class="pagenum"><a name="Page_365" id="Page_365">[365]</a></span>riamente
fertile, piena di nascondigli, forse di sotterranei,
poichè il prete ricompare ogni tanto con
qualcosa di nuovo fra le braccia a maniche rimboccate:
pentole, cassette, sacchi, sacchetti, salami,
ecc. La sua serva Maria, grassa, quarantenne,
dal viso roseo primaverile e dagli occhietti furbissimi
neri un po&rsquo; avari, brontola; ma ogni volta che
nel cucinone entra un nerboruto bersagliere ciclista
col ruvido viso patinato di polvere-sudore, quegli
occhi brillano stranamente inumiditi. Non so se
per insoddisfatta sensualità o per patriottismo commosso.
Il mio ottimismo riassume tutto in questa
frase:</p>

<p>&mdash;Maria, sono belli i soldati d&rsquo;Italia!</p>

<p>Maria ride e corre su al piano superiore per la
scala di legno, chiamata da una voce femminile
piacevole malgrado il suo accento straniero.</p>

<p>&mdash;Maria, Maria, preego preego un momento.</p>

<p>Don Jacopo che entra mi spiega l&rsquo;enigma:</p>

<p>&mdash;Volevo precisamente parlarle, signor tenente,
la prego anzi di fare le mie scuse al signor capitano
comandante la squadriglia. Mi sono permesso
di ricoverare al primo piano un colonnello austriaco
ammalatissimo. Colonnello della Croce
Rossa. Non è un combattente. Oh! una persona
assolutamente compita, certo un brav&rsquo;uomo. Deve
avere 55 anni circa, ma ne dimostra 70, tanto è sfinito
dalla stanchezza. Stanotte aveva 40 gradi di
febbre. Ora sta un po&rsquo; meglio. Ha voluto confessarsi
appena fu ricoverato. Ha con sè una bellis<span class="pagenum"><a name="Page_366" id="Page_366">[366]</a></span>sima
signora che pare sia sua nipote. Pure della
Croce Rossa.</p>

<p>&mdash;Ah reverendo! Lei ha fatto molto bene. Approvo
la sua opera di carità. Gli Austriaci sono
stravinti. Non è più il caso di preoccuparci di spionaggio.</p>

<p>&mdash;La signorina mi ha domandato, implorando,
una tazza di caffè per il conte. Poichè è conte,
il colonnello, e appartiene all&rsquo;alta aristocrazia viennese.</p>

<p>Io chiamo il mio attendente:</p>

<p>&mdash;Ghiandusso, porterai tu stesso un buon caffè
al colonnello austriaco. Fallo parlare, cerca di sapere
esattamente chi è.</p>

<p>Poi vado a raggiungere il capitano Raby sulla
strada e lentamente trascinati dalla curiosità ci
inoltriamo fra gli avanzi dell&rsquo;esercito austriaco,
come due compratori in uno smisurato negozio di
antiquario. Non compreremo nulla. Tutto questo
tragico bricabrac è stato già da noi pagato coi 500
mila morti eroici dell&rsquo;Isonzo, del Grappa, del
Piave.</p>

<p>Davanti a noi sulla strada incassata tra le alte
montagne e che corre col torrente Fella fino a Chiusaforte
e a Tarvis, è tutto un tumulto pietrificato di
carri sbilenchi, affusti di cannoni, cucine da campo,
fucili, draken-ballon, carrette, mitragliatrici,
ruote, carogne di cavalli, masse luride di cappotti
infangati, stracci, stracci, stracci, vagoni rovesciati,
auto-carri ruote all&rsquo;aria e motore nel fosso,<span class="pagenum"><a name="Page_367" id="Page_367">[367]</a></span>
sterco. Immane lerciume che incensa l&rsquo;azzurro con
lugubri zaffate di puzzi di stiva grasso iodio sangue
corrotto ammoniaca e pidocchi.</p>

<p>Questi rottami dell&rsquo;impero austro-ungarico sfasciato
evocano in me l&rsquo;immagine di un triste, polveroso,
sconfinato magazzino di roba vecchia.
Sembra anche un interminabile villaggio di cenciaiuoli.</p>

<p>Ad uno svolto della strada un vagone appare
goffamente impennato su tre carri sfasciati. Sembra
volerli assalire e fecondare con un ultimo
colpo di groppa taurina. Fetore rivoltante. Sotto
imputridiscono tre carogne di buoi.</p>

<p>Mentre ci scostiamo, un lungo disperatissimo
niiiiiitrito lacera l&rsquo;aria tiepida di questo pomeriggio
autunnale che la corrente gelata del Fella invernalizza
a quando a quando un poco.</p>

<p>&mdash;Un cavallo agonizzante! dico a Raby.</p>

<p>Il nitrito si rinnova più straziante e lugubre
per modo che intorno a noi la vasta marea di questi
enormi rottami di guerra ci appare ad un tratto
come una spaventosa agonia di carovana assalita,
accecata da una bufera satanica in fondo a una gola
maledetta. Ci avviciniamo al punto da cui parte
il nitrito. Eccolo. In fondo a quel fossato, in quel
marciume verde d&rsquo;acqua e fango un gran cavallo
ungherese rovesciato allunga enormemente il collo
sforzandosi di far leva per sollevarsi. Ma il sangue
e la vita gli colano, e anche l&rsquo;intestino, fuor dallo
addome tagliato. Ha le 4 zampe impigliate fra le<span class="pagenum"><a name="Page_368" id="Page_368">[368]</a></span>
cinghie e le ruote di un cannone. Evidentemente
degli austriaci affamati non hanno perso tempo ad
accopparlo. Hanno strappato un pezzo di carne
poi chiusi nell&rsquo;incubo cieco e sordo della fuga-fame
sono ripartiti senza ascoltare il nitrito disperato
della bestia. Ma il cavallo con un lungo tremito
febbrile riapre le froge arricciate e masticando il
fango coi dentoni trascina trascina un nuovo niiiiitrito.</p>

<p>Non resisto allo strazio, punto il mio revolver
sulla tempia e con tre colpi pacifico la povera bestia,
per sempre. In alto il sole sta per celarsi dietro
le altissime montagne, ma prima allunga un
suo meraviglioso sguardo biondo-azzurro-dorato
sulla strada che si svolge interminabilmente ingombra
di rottami guerreschi affastellati.</p>

<p>Il sole, straricco antiquario, vuole prima di coricarsi
rivalutare col suo sguardo minuzioso e penetrante
di conoscitore tutti i frammenti d&rsquo;un impero
che la Morte gli regala e che ricatalogherà, coi
tanti rottami di tanti imperi già immagazzinati.</p>

<p>Alle sette il pranzo è pronto e la mensa sorride
alla nostra fame di vincitori nel cucinone odoroso
di maiale ben condito. La sera è fresca e si chiude
volentieri le finestre contro la risacca sinistra di
puzzi ammoniacali. Nel vapore stuzzicante di un
monumentale minestrone io dico a Raby e a Volpe:</p>

<p>&mdash;Si mangerà bene e si berrà meglio, ma mancano
le donne ai vincitori! E dire che ce ne è una
bellissima al primo piano. Io propongo che la gene<span class="pagenum"><a name="Page_369" id="Page_369">[369]</a></span>rosità
ultra-civile italianissima del nostro capitano
inviti a tavola il conte Funk e la sua bella Rose
Barn.</p>

<p>Approvato con entusiasmo. Ma il colonnello che
ora sta meglio, rifiuta commosso l&rsquo;invito inaspettato.
Teme di disturbare e manda a ringraziare.
Ghiandusso torna su con ordini precisi poi ridiscende
e dalla porta spalancata entra esitando con
cento inchini il vecchio ufficiale dal viso pallidissimo
ormai tutto naso per l&rsquo;eccessiva magrezza,
calvo, gli occhi grigi, acquosi e tremolanti. Un&rsquo;indistruttibile
aria signorile d&rsquo;alto comando malgrado
l&rsquo;uniforme bigia sciupata, e la schiena curva.
Ma dietro splende magnetico un affascinante sorriso
femminile.</p>

<p>Rose Barn è alta, snella, bruna, grandi occhi
vivi, neri, lucentissimi che col tipico pallore verdino
della pelle e l&rsquo;elastica snodatura dei fianchi
felini, rivelano quella razza interessante e tipica
di ebree viennesi, crepitante perfida e seducente
fusione dei sangui rumeni, boemi e austriaci.</p>

<p>Bellezza meridionale sì, ma senza l&rsquo;affettuosità
mediterranea, con sensualità raffinate dal calcolo
e lussuria prodigata fuori d&rsquo;ogni legge di pudore,
nel bisogno di domare prontamente i maschi e
sfruttarli. Donna da prendere in velocità per gustarne
i mille sapori in fretta prima di scoprire la
inevitabile prostituta che è celata appena dalle moine
infantili, e da una maschera di verginità.</p>

<p>Raby, Volpe ed io guardiamo la donna valu<span class="pagenum"><a name="Page_370" id="Page_370">[370]</a></span>tandola
e quasi pregustandola, mentre il conte
Funk rinnova i suoi inchini, ossequi, esitazioni.</p>

<p>&mdash;Preeego, signor capitano, non posso accettare.
Non vorrei che lei avesse delle noie coi suoi
superiori. Sono troppo gentili, loro. Non credevo
ufficiali italiani così gentili e pieni di bontà.</p>

<p>Il conte non vuole sedersi, si fa quasi spingere
da Ghiandusso verso la sedia. Ma la sua bella amica
ha già accettato e finiscono per sedersi tutti
e due davanti a me, un po&rsquo; distanti dalla tavola.</p>

<p>&mdash;<span lang="fr" xml:lang="fr">Merci, merci!</span> dice Rose Barn; <span lang="fr" xml:lang="fr">Monsieur le
curé nous a déjà donné a manger. Nous accepterons
seulement une tasse de café.</span> Io parlo un po&rsquo;
italiano, male, molto male. Il conte parla bene come
tutti gli alti ufficiali austriaci. Alla corte di
Vienna si parlava molto l&rsquo;italiano, specialmente
ora con l&rsquo;attuale imperatrice.</p>

<p>&mdash;Si parlava e si odiava l&rsquo;italiano, dico io.</p>

<p>&mdash;<span lang="fr" xml:lang="fr">Autrefois, monsieur le lieutenant!</span> Oggi non si
odia più. Tutto è finito per noi, dice Rose Barn.</p>

<p>E il colonnello aggiunge:</p>

<p>&mdash;Con loro, signori ufficiali, posso dire tutto. Io
ho cominciato la guerra con grande entusiasmo.
Comandavo uno squadrone di cavalleria al fronte
russo, ma contro gli italiani non ho combattuto.
Ho avuto per molto tempo il comando di una colonia
agricola a Oppacchiasella. Conosco bene quei
posti. Ho una proprietà vicino a Gorizia, venivo
spesso in Italia. Non ho mai odiato gli italiani. La
guerra è la guerra!<span class="pagenum"><a name="Page_371" id="Page_371">[371]</a></span></p>

<p>Il capitano Raby, dopo aver assaporato l&rsquo;ultima
cucchiaiata del suo minestrone, dice con lentezza
piemontese:</p>

<p>&mdash;Non so se ci avete gratificato con molte cannonate
sul Carso. Ad ogni modo io desidero ringraziarvi
con un pezzo di maiale ben cucinato.</p>

<p>&mdash;Grazie, grazie, dice il conte Funk, troppo
gentili. Non sapevo, non sapevo, veramente, in
Austria non si sa quanto gli ufficiali italiani siano
cortesi, umani, buoni.</p>

<p>&mdash;Non tutti, interrompe Rose Barn, non tutti...
Ah! gli ufficiali dei bersaglieri ciclisti. <span lang="fr" xml:lang="fr">Comme
il sont durs, durs, durs!... Dieu! qu&rsquo;ils sont durs!</span></p>

<p>Pienamente rinfrancata e sicura ormai delle sue
labbra sorridenti e delle sue occhiate precise, la
bella ebrea viennese racconta come furono catturati
nella confusione del disarmo a Stazione per la
Carnia. Il conte Funk aveva molti bagagli, probabilmente
molti anche lei. Sento in Rose Barn
la donna sempre armata di eleganza e che ad ogni
costo ricostruisce le sue armi di <a name="tn371" id="tn371"></a><ins class="correction" title="Testo originale: seduzione Essa">seduzione. Essa</ins>
racconta che gli ufficiali bersaglieri brutalmente
spinsero lei e il colonnello lontano dal carro dei
bagagli ormai perduti per sempre. Rose Barn è
stupita di non aver potuto sedurre coi suoi sguardi
quei vincitori violenti.</p>

<p lang="fr" xml:lang="fr">&mdash;J&rsquo;ai embrassé plusieurs fois leurs mains comme
une mendiante, comme une mendiante! Mais
ils me criaient: Viaaaa! Va viaa! Va via! Comme
ils sont durs! comme ils sont durs!<span class="pagenum"><a name="Page_372" id="Page_372">[372]</a></span></p>

<p>Una nostra risata fragorosa accoglie questa descrizione
dei forti, impetuosi soldati italiani colla
loro pratica intelligenza decisa, rozza e senza
smorfie.</p>

<p>&mdash;Vedete, signor conte: questo contrasto tra i
bersaglieri ciclisti che giustamente sbrigarono le
cose con voi, e noi altri che a vittoria compiuta siamo
lieti d&rsquo;invitarvi a pranzo, è tipicamente unicamente
italiano. La nostra razza è superiore a tutte
le altre razze perchè sa capire, dosare tutto nel tempo
e nello spazio. La razza tedesca, gonfia di prodotti
inutilizzabili da spargere sul mondo e ubriacata
da una spaventosa preparazione militare meticolosissima,
ha con una assoluta mancanza d&rsquo;elasticità
spirituale dimenticato che la forza pur dominando
nel mondo deve fare i conti sempre con
lo spirito. Voi avete misurato a cifre le nostre forze,
ignorando forse, per il cretinismo dei vostri informatori,
che il popolo italiano ha una grande
anima potentissima, geniale, ricca di tutte le possibilità
improvvisatrici. Questa anima dormiva e
voi che contavate solamente il numero dei nostri
cannoni, ci avete in blocco disprezzati, considerati
come quantità trascurabile. L&rsquo;Italia, avete pensato,
marcerà con noi, obbedendo a noi. Se non
marcerà con noi resterà neutrale. Ma l&rsquo;anima
italiana che aveva contato e ricontato tutte le offese
i soprusi e i disprezzi, pur avendo mille ragioni
per non battersi (triplicismo, propaganda
pacifista, assoluta impreparazione ecc.) è scattata<span class="pagenum"><a name="Page_373" id="Page_373">[373]</a></span>
nel momento più pericoloso, sicura d&rsquo;improvvisare
ciò che non aveva preparato, e d&rsquo;imparare la
guerra facendola e vincendola. Ciò che avete fatto
nel Belgio, i vostri siluramenti di navi inermi, il
pericolo dell&rsquo;egemonia tedesca che non ha e non
può avere nessuna ragione d&rsquo;essere mai, il desiderio
rivoluzionario di noi futuristi italiani che
volevamo ripulire l&rsquo;Italia di tutto ciò che vi è
di vecchio e specialmente del papato, scopatura
che non si poteva fare con un impero Austro-Ungarico
in piedi ecc. ecc... Ecco infinite ragioni
per le quali siamo entrati in guerra, ma certo
in tutti gli Italiani, dal più umile fante al Comandante
Supremo, c&rsquo;era un&rsquo;altra ragione potente!</p>

<p>«Volevamo dare con una lezione violenta a voi
cocciuti professori medioevali d&rsquo;arte guerresca,
un brillante spettacolo d&rsquo;Italianità, che significa
fulminea genialità improvvisatrice, eroismo senza
educazione guerresca, massima elasticità nel passare
dalla violenza utile ad una assoluta bontà coi
vinti e i disarmati. Ricordatevi che in questa guerra
ogni pattuglia italiana aveva almeno uno scopritore
di terre, un meccanico inventore, un poeta
e un padre affettuoso.</p>

<p>«Volete conoscere il piano vittorioso del generale
Caviglia? Eccolo:</p>

<p>«Dopo un&rsquo;intensissima azione dimostrativa sul
Grappa, per attirarvi il nemico, sfondare con 21
divisioni, separando la massa austriaca del Trenti<span class="pagenum"><a name="Page_374" id="Page_374">[374]</a></span>no
da quella del Piave, e, con azione avvolgente,
provocare la caduta dell&rsquo;intera fronte montana.</p>

<p>«La più settentrionale delle armate austriache,
la sesta, aveva per linea di rifornimento Vittorio-Conegliano-Sacile.
Bisognava dunque conquistare
Vittorio Veneto tagliando questa linea. Poi, puntare
con azione avvolgente su Feltre, cioè sul tergo
del Grappa, facendolo cadere per manovra.</p>

<p>«Subito dopo, raggiungere la convalle bellunese,
puntando per le vie del Cadore e dell&rsquo;Agordino.</p>

<p>«Gli ordini di concentramento di forze diramati
il 25 settembre ebbero principio di esecuzione
il 26.</p>

<p>«Tra il 26 settembre e il 10 ottobre, 21 divisioni,
800 pezzi di medio e grosso calibro, 800 pezzi
di piccolo calibro e 500 bombarde, si schierano
sulla nuova fronte. <a name="tn374" id="tn374"></a><ins class="correction" title="Testo originale: Quattrocenti">Quattrocento</ins> pezzi tolti da altri
settori sono trasportati sulla fronte del Grappa.</p>

<p>«Intanto 20 equipaggi da ponte, 4500 metri di
passerella tubolare, 4500 metri di ponte, sono preparati.
In complesso, contro le 63 divisioni e mezza
austriache e i loro duemila pezzi, noi abbiamo
schierato 54 divisioni e 4750 pezzi.</p>

<p>«Il nostro fuoco d&rsquo;artiglieria s&rsquo;iniziò fra Brenta
e Piave alle ore tre del 24 ottobre. Alle ore 7
e 15 balzano le fanterie sul Grappa. Il 26 ottobre
la resistenza sul Grappa è più che mai accanita.
Sette divisioni italiane contro nove nemiche.</p>

<p>«La sera del 26, si gettano i ponti sul Piave.<span class="pagenum"><a name="Page_375" id="Page_375">[375]</a></span>
Sono travolti. Altri ponti sono gettati nella notte
del 28.</p>

<p>«La mattina del 28, il 17.º corpo comincia a passare
a Salettuol e l&rsquo;8ª armata comincia a passare
fra Pederobba e Falzè.</p>

<p>«Nelle prime ore del 29, l&rsquo;ottavo corpo, sui ponti
della Priula, passa e prende Susegana; il 17º
corpo entra in Conegliano; una colonna di lancieri
e di bersaglieri ciclisti entra in Vittorio Veneto. Il
30 ottobre, crolla il Grappa.</p>

<p>«La disfatta degli austriaci, iniziatasi il 28, resa
inevitabile il 29, si conclude il 30 con la <a name="tn375" id="tn375"></a><ins class="correction" title="Testo originale: catastrofe.">catastrofe.»</ins></p>

<p>&mdash;<span lang="fr" xml:lang="fr">Vous avez raison! Vous avez raison!</span> interrompe
il colonnello agitando le mani timide e tremanti.
<span lang="fr" xml:lang="fr">J&rsquo;ai toujours pensé que le peuple Italien
est un grand peuple.</span></p>

<p>&mdash;<span lang="fr" xml:lang="fr">Et quels soldats magnifiques!</span> aggiunge Rose
Barn moltiplicando i suoi sguardi voluttuosi al
capitano che la guarda con insistenza.</p>

<p>Mentre fissa il capitano, Rose Barn distrattamente
urta col piedino il mio piede sinistro. Il
mio scarpone d&rsquo;alpino non vieta il passaggio dell&rsquo;elettrica
vibrazione. Rose Barn mi piace molto.
Sono abituato a non lasciarmi sfuggire questi eleganti
animali femminili che prediligono gli assaltatori
audaci, e pur partendo sempre con un
programma astuto nel cervello, non si rifiutano
certi amplessi spensierati volanti e disinteressati.</p>

<p>Sarei contentissimo di passare una notte con<span class="pagenum"><a name="Page_376" id="Page_376">[376]</a></span>
Rose Barn, anche se la notte precedente fosse
stata passata da lei con l&rsquo;amico Raby. In guerra
bisogna marciare e non marcire. Nondimeno più
d&rsquo;ogni desiderio carnale urge in me un imperioso
orgoglio italiano che vuole manifestare nettamente
la sua nativa squisitezza spirituale. Prendo dunque
la parola, con tono energico e guardando negli
occhi senza ironia il colonnello che ora sorbisce
con delizia il nostro caffè:</p>

<p>&mdash;Vede, signor colonnello, noi siamo qui vincitori
e siamo anche i vostri padroni. Malgrado
le finestre chiuse entra l&rsquo;odore pestilenziale della
vostra gigantesca disfatta. Io vi parlo con sincerità
assoluta. Vedo che siete intelligente, preciserò
il mio pensiero. La signorina Rose Barn seduta vicino
a me non è certo vostra moglie. Credo sia la
vostra amante. La chiamate vostra nipote, poco importa.
Ad ogni modo è bellissima. Piace molto a
me e piace ancor più al comandante l&rsquo;ottava squadriglia
che ha catturato tutto il vostro corpo d&rsquo;armata.
Ve lo ripeto. Mi piace molto.</p>

<p>Il conte Funk, colonnello austriaco, mi guarda
con occhi spaventati e un sorriso stiracchiato:</p>

<p lang="fr" xml:lang="fr">&mdash;Vous voulez rire, vous voulez rire, monsieur
le lieutenant!</p>

<p>&mdash;No, no, signor colonnello, non rido. La signorina
Rose Barn che è una involontaria affascinatrice,
non certo per tradire voi, anzi per ottenervi
maggiori gentilezze nostre, ci promette con<span class="pagenum"><a name="Page_377" id="Page_377">[377]</a></span>
gli occhi (e certo manterrebbe!) delle notti d&rsquo;amore
straordinarie.</p>

<p lang="fr" xml:lang="fr">&mdash;Oh monsieur le lieutenant, vous voulez rire,
vous voulez rire!</p>

<p>&mdash;Non rido, insisto su queste notti d&rsquo;amore, che
io intuisco veramente degne di noi vincitori.</p>

<p>Pausa avvocatesca. Poi un sorriso a Rose Barn
che tiene gli occhi abbassati come una educanda
felice e turbata:</p>

<p>&mdash;Sarebbero notti degne di noi vincitori se....
se... se non fossimo degli Italiani. Degli ufficiali
austriaci che fossero questa sera nelle nostre condizioni,
non mancherebbero di costringere la bella
preda femminile tipo Rose Barn anche a viva
forza, a ingoiarsi una purga di baci bavosi di vecchi
generali e giovani ufficiali. Ma noi che siamo Italiani,
signor colonnello, vi offriamo da pranzo e dopo
l&rsquo;eccellente caffè che avete sorbito non vi togliamo
la vostra meravigliosa donna. E&rsquo; bellissima,
ve lo ripeto, ma io ho goduto la notte passata
nelle braccia di una donna divina, unica, che
si chiama l&rsquo;Italia!</p>

<p>Poi rivolgendomi con sorriso ironico, mellifluo
a Rose Barn:</p>

<p>&mdash;I vostri baci che devono senza dubbio essere
sapientissimi, mi sembrerebbero inevitabilmente
insipidi quanto quelli di una prostituta. Voi, non
lo siete. Coi vostri occhi pieni di capricci e fantasie
dovete certamente desiderare un maschio come
me, se non fosse altro insolito, che vi parla<span class="pagenum"><a name="Page_378" id="Page_378">[378]</a></span>
come mai certamente un maschio vi ha parlato.
Ebbene, no! cara Rose Barn, io vincitore italiano
non vi prenderò, pur potendovi prendere, pur
sapendo che vi farei piacere. Prego anzi l&rsquo;amico
Raby di rinunciare anche lui alla bella notte sicura.
E lei, caro colonnello, gradisca l&rsquo;ospitalità
di questa parrocchia italiana che le offre un prete
poco austrofilo, e dorma questa notte in pace
senza che la gelosia aumenti i gradi della sua febbre.
Però io propongo ora una breve passeggiata
per digerire il nostro pranzo. Vuole, signora, e
lei, colonnello, venire con noi a fumare una buona
sigaretta Macedonia? Prego anche lei! Sono
migliori, sono migliori delle sigarette ungheresi.
Così potremo fumando non asfissiarci nel passeggiare
fra i rottami dell&rsquo;impero austro-ungarico...
ma dove sono i nostri cani! <a name="tn378" id="tn378"></a><ins class="correction" title="Testo originale: Nik">Nick</ins>, Kim, Zazà?
Venite, esperti puzzicoltori! Tu Zazà in testa. Guidaci
fra tanti affastellamenti di luridume insanguinato.
Coi tuoi bau! bau! variati ci descriverai
il tuo paesaggio d&rsquo;odori.</p>

<p>Correvano danzavano e capriolavano Nick e
Kim intorno, sopra, sotto Zazà abbaiando. Gli echi
della valle stretta moltiplicavano i</p>

<p class="center">
bu baa baubau baubaubau.<br />
</p>

<p>&mdash;Vede, signora, i soliti puzzi monotoni di stiva,
latrina, iodio, pidocchi</p>

<p>baubaubaubaubauabaubaubaubau.</p>

<p>Ora Zazà ha scoperto e ci spiega nel suo linguaggio
che io comprendo i fetidissimi puzzi che<span class="pagenum"><a name="Page_379" id="Page_379">[379]</a></span>
sta decifrando col naso: <span class="ss">puzzo d&rsquo;imperatore, puzzo
di caserma, puzzo di prete sudicio, puzzo di
carcere, puzzo di medioevo, puzzo di passatismo</span>!</p>

<hr style="visibility: hidden; margin: 1.5em;" />

<p>Ridevano le buone, umane, civili stelle italiane
arricciando le schifiltose nari d&rsquo;oro.</p>

<p class="noi">COMANDO SUPREMO</p>

<p class="right">
4 novembre, ore 12.<br />
</p>

<div class="blockquot"><p><i>La guerra contro l&rsquo;Austria Ungheria che, sotto
l&rsquo;alta guida di S. M. il Re Duce Supremo, l&rsquo;Esercito
italiano inferiore per numero e per mezzi,
iniziò il 24 maggio 1915 e con fede incrollabile e
tenace valore condusse ininterrotta ed asprissima
per 41 mesi, E&rsquo; VINTA.</i></p>

<p><i>La gigantesca battaglia ingaggiata il 24 dello scorso
ottobre ed alla quale prendevano parte 51 divisioni
italiane, tre britanniche, due francesi, una
czeco-slovacca ed un reggimento americano contro
73 divisioni austro-ungariche, è finita.</i></p>

<p><i>La fulminea arditissima avanzata del XXIX Corpo
d&rsquo;Armata su Trento, sbarrando le vie della ritirata
alle armate nemiche del Trentino, travolte ad
occidente dalle truppe della Settima Armata e ad
oriente da quelle della Prima, Sesta e Quarta, ha
determinato ieri lo sfacelo totale della fronte avversaria.</i></p>

<p><i>Dal Brenta al Torre, l&rsquo;irresistibile slancio della
Dodicesima, dell&rsquo;Ottava, della Decima Armata e
delle divisioni di cavalleria, ricaccia sempre più indietro
il nemico fuggente.</i><span class="pagenum"><a name="Page_380" id="Page_380">[380]</a></span></p>

<p><i>Nella pianura S. A. R. il Duca d&rsquo;Aosta avanza
rapidamente alla testa della sua invitta Terza Armata,
anelante di ritornare sulle posizioni da essa
già vittoriosamente conquistate, che mai aveva perdute.</i></p>

<p><i>L&rsquo;Esercito austro-ungarico è annientato: esso
ha subìto perdite gravissime nell&rsquo;accanita resistenza
dei primi giorni e nell&rsquo;inseguimento: ha perdute
quantità ingentissime di materiali di ogni sorta e
pressochè per intero i suoi magazzini e i depositi;
ha lasciato finora nelle nostre mani circa 300.000
prigionieri con interi stati maggiori e non meno di
5000 cannoni.</i></p>

<p><i>I resti di quello che fu uno dei più potenti eserciti
del mondo, risalgono in disordine e senza speranza
le valli che avevano disceso con orgogliosa
sicurezza.</i></p>

<p class="right">
Firmato: <i>DIAZ.</i><br />
</p>
<hr style="visibility: hidden; margin: 1.5em;" />
<p><i>Le automitragliatrici della colonna (VIII Squadriglia)
catturato un comandante di Corpo d&rsquo;Armata,
mitragliato e arrestato un treno in movimento
verso Pontebba, entrarono a Chiusaporte.</i></p></div>
<hr style="visibility: hidden; margin: 1.5em;" />
<p class="center ss">(Diario Ufficiale della nostra ultima offensiva),</p>

<p class="title">FINE.</p>




<hr class="double" />
<h2>Opere di F. T. MARINETTI</h2>

<table summary="opere">
<tr>
<td class="negi">
LA CONQUETE DES ÉTOILES, poème épique,
3<sup>e</sup> édition. Éditions de la «Plume»,
Paris</td><td class="pri">                                     3&nbsp;fr.&nbsp;50</td>
</tr>
<tr>
<td class="negi">
DESTRUCTION, poèmes. Léon Vanir, éditeur,
Paris</td><td class="pri">                                     3 fr. 50</td>
</tr>
<tr>
<td class="negi">
LA MOMIE SANGLANTE, poème dramatique.
Edizioni del «Verde e Azzurro»,
Milano</td><td class="pri">                                    2 fr. 50</td>
</tr>
<tr>
<td class="negi">
D&rsquo;ANNUNZIO INTIME, 4<sup>e</sup> édition. Edizioni
del «Verde e Azzurro», Milano</td><td class="pri">            2 fr. 50</td>
</tr>
<tr>
<td class="negi">
LE ROI BOMBANCE, tragédie satirique, 3<sup>e</sup>
édition. Editions du «Mercure de France»,
Paris</td><td class="pri">                                    3 fr. 50</td>
</tr>
<tr>
<td class="negi">
LA VILLE CHARNELLE, 4<sup>e</sup> édition. E.
Sansot et C., éditeurs, Paris</td><td class="pri">            3 fr. 50</td>
</tr>
<tr>
<td class="negi">
LES DIEUX S&rsquo;EN VONT, D&rsquo;ANNUNZIO
RESTE, 11<sup>e</sup> édition. E. Sansot et C., éditeurs,
Paris</td><td class="pri">                                    3 fr. 50</td>
</tr>
<tr>
<td class="negi">
LE CONQUETE DES ÉTOILES, 4<sup>e</sup> édition,
suivie des jugements de la presse internationale.
E. Sansot et C., édit., Paris</td><td class="pri">   3 fr. 50</td>
</tr>
<tr>
<td class="negi">
<a name="tn382" id="tn382"></a><ins class="correction" title="Testo originale: POUPELES">POUPÉES</ins> ÉLECTRIQUES, drame en
trois acte en prose, avec une préface sur
le futurisme. E. Sansot et C., édit., Paris</td><td class="pri">   3 fr. 50</td>
</tr>
<tr>
<td class="negi">
ENQUETE INTERNATIONALE SUR LE
VERS LIBRE, précédée du premier Manifeste
futuriste, (8<sup>e</sup> mille). Édit., de «Poesia»</td><td class="pri">          3 fr. 50</td>
</tr>
<tr>
<td class="negi">
MAFARKA LE FUTURISTE, roman africain
(21<sup>e</sup> mille). E. Sansot et C., éditeurs,
Paris</td><td class="pri">                                                  3 fr. 50</td>
</tr>
<tr>
<td class="negi">
MAFARKA IL FUTURISTA, romanzo, tradotto
da Decio Cinti (Processato e condannato.
Due mesi e mezzo di prigione
all&rsquo;autore). Edizioni Futuriste di «Poesia»</td><td class="pri">
<i>Sequestrato</i></td>
</tr>
<tr>
<td class="negi">
DISTRUZIONE, poema, tradotto in versi
liberi col <i>Primo processo di «Mafarka il
Futurista»</i> (Edizione di «Poesia»)</td><td class="pri">  <i>Esaurito</i></td>
</tr>
<tr>
<td class="negi" colspan="2">
RE BALDORIA, traduzione del Roi Bombance
Editori Fratelli Treves, Milano.</td>
</tr>
<tr>
<td class="negi">
LE FUTURISME, Théories et Mouvement.
12<sup>e</sup> mille E. Sansot et C., éditeurs, Paris</td><td class="pri"> 3 fr. 50</td>
</tr>
<tr>
<td class="negi">
LA BATAILLE DE TRIPOLI, récit futuriste
de la journée <i>du 26 ottobre 1911</i>. Edizioni
Futuriste di «Poesia»</td><td class="pri"> 1 fr. 50</td>
</tr>
<tr>
<td class="negi">
LA BATTAGLIA DI TRIPOLI, vissuta e
cantata da F. T. Marinetti. Edizioni Futuriste
di «Poesia»</td><td class="pri"> L. 2,&mdash;</td>
</tr>
<tr>
<td class="negi">
LE MONOPLAN DU PAPE, roman prophétique
en vers libres. E. Sansot et C., éditeurs,
Paris</td><td class="pri"> 3 fr. 50</td>
</tr>
<tr>
<td class="negi">
ZANG-TUMB-TUMB. (Assedio di Adrianopoli)
Parole in libertà. Edizioni Futuriste
di «Poesia»</td><td class="pri"> L. 3,&mdash;</td>
</tr>
<tr>
<td class="negi">
GUERRA, SOLA IGIENE DEL MONDO.
Edizioni Futuriste di «Poesia»</td><td class="pri"> L. 2,&mdash;</td>
</tr>
<tr>
<td class="negi">
L&rsquo;AEROPLANO DEL PAPA, romanzo profetico
in versi liberi, traduzione del <i>Monoplan
du Pape</i>. Edizioni Futuriste di «Poesia»</td><td class="pri">
L. 3,50</td>
</tr>
<tr>
<td class="negi">
EL FUTURISMO, traducciòn de German
Gomez de la Mata y N. Hernandez Luquero.
F. Sempere y C., editores, Valencia</td><td class="pri"> 4 <i>reales</i></td>
</tr>
<tr>
<td class="negi">
FUTURISME, traduction russe. Editions de
«Promèthée» Saint-Pétersbourg</td><td class="pri"> 1 r 25</td>
</tr>
<tr>
<td class="negi">
NOI FUTURISTI. Edizioni Quintieri. Milano</td><td class="pri">  L. 2,&mdash;</td>
</tr>
<tr>
<td class="negi">
MANIFESTI DEL FUTURISMO. 4 volumetti
dei <i>Breviari intellettuali</i>. Istituto
Editoriale Italiano. Milano</td><td class="pri"> L. 8,&mdash;</td>
</tr>
<tr>
<td class="negi">
TEATRO SINTETICO FUTURISTA, in collaborazione
con B. Corra e E. Settimelli
(2 vol.) Istituto Editoriale Italiano</td><td class="pri">   L. 4,&mdash;</td>
</tr>
<tr>
<td class="negi">
VERSI E PROSE DI S. MALLARMÉ, prima
traduzione italiana. Istituto Editoriale
Italiano, Milano</td><td class="pri"> L. 2,&mdash;</td>
</tr>
<tr>
<td class="negi">
POESIE SCELTE. 2 vol. dei <i>Breviari Intellettuali</i>.
Istituto Editoriale Italiano</td><td class="pri"> L. 4,&mdash;</td>
</tr>
<tr>
<td class="negi">
COME SI SEDUCONO LE DONNE. Edizioni
dell&rsquo;«<i>Italia Futurista</i>»</td><td class="pri"> L. 3,&mdash;</td>
</tr>
<tr>
<td class="negi">
L&rsquo;ISOLA DEI BACI, in collaborazione con
B. Corra. Facchi, editore. Milano</td><td class="pri">    L. 3,&mdash;</td>
</tr>
<tr>
<td class="negi">
DEMOCRAZIA FUTURISTA, Dinamismo
politico. Facchi, editore. Milano</td><td class="pri">     L. 5,&mdash;</td>
</tr>
<tr>
<td class="negi">
8 ANIME IN UNA BOMBA, romanzo esplosivo.
Edizioni Futuriste di «Poesia»</td><td class="pri">   L. 3,&mdash;</td>
</tr>
<tr>
<td class="negi">
UN VENTRE DI DONNA, romanzo, in collaborazione
con la signora Robert. Facchi
Editore, Milano</td><td class="pri"> L. 4,&mdash;</td>
</tr>
<tr>
<td class="negi">
DISTRUZIONE, traduzione in versi liberi
di Decio Cinti. Nuova edizione. Casa Editrice
Sonzogno, Milano</td><td class="pri"> L. 4,&mdash;</td>
</tr>
<tr>
<td class="negi">
MAFARKA IL FUTURISTA. Nuova edizione.
Casa Editrice Sonzogno, Milano</td><td class="pri">   L. 6,50</td>
</tr>
<tr>
<td class="negi">
LES MOTS EN LIBERTÉ FUTURISTES.
Edizioni Futuriste di «Poesia»</td><td class="pri">     L. 5,&mdash;</td>
</tr>
<tr>
<td class="negi">
LUSSURIA&mdash;VELOCITA&rsquo;. Casa Editrice
Modernissima. Milano</td><td class="pri"> L. 10,&mdash;</td>
</tr>
<tr>
<td class="negi">
L&rsquo;ALCOVA D&rsquo;ACCIAIO. Romanzo vissuto.
Casa Editrice Vitagliano. Milano</td><td class="pri">    L. 8,&mdash;</td>
</tr>
</table>



<div class="tnote">
<h3><a name="Nota_del_Trascrittore" id="Nota_del_Trascrittore"></a>Nota del Trascrittore</h3>


<p>
L&rsquo;ortografia e punteggiatura originarie sono state mantenute,
eccetto per i cambiamenti elencati di seguito. Posizionando il cursore
sul testo evidenziato <ins class="correction" title="Testo originale: ">in grigio</ins>
ne viene mostrata la versione originale.<br />
<br />
Le incongruenze negli accenti delle parole "éditeurs, édition"
nell&rsquo;elenco delle opere in calce al libro sono state corrette
senza annotazione.<br /><br />

L&rsquo;Indice è stato spostato all'inizio del testo.</p>
<br />
<br />
<table summary="tn">
<tr>
<td>
<a href="#tn4">Pag. 4</a>:</td><td> Copirygth by C. E. Vitaliano Aprile 1921</td></tr>
<tr>
<td><i>diventa</i>:</td><td>Copyright by C. E. Vitaliano Aprile 1921</td></tr>
<tr>
<td>
<a href="#tn9">Pag. 9</a>:</td><td> il padre senatore. Anima vivacissma piena di allegre</td></tr>
<tr>
<td><i>diventa</i>:</td><td>il padre senatore. Anima vivacissima piena di allegre</td></tr>
<tr>
<td>
<a href="#tn13">Pag. 13</a>: </td><td>e capitani in grigio verde tozzi rudi, sporchi polverosisimi,</td></tr>
<tr>
<td><i>diventa</i>:</td><td>e capitani in grigio verde tozzi rudi, sporchi polverosissimi,</td></tr>
<tr>
<td>
<a href="#tn50">Pag. 50</a>:</td><td> dei bersaglieri che resiste a tutti i colpi!</td></tr>
<tr>
<td><i>diventa</i>:</td><td>dei bersaglieri che resiste a tutti i colpi!»</td></tr>
<tr>
<td>
<a href="#tn73">Pag. 73</a>: </td><td>moltiplicando la bollente gioiellieria dei riflessi.</td></tr>
<tr>
<td><i>diventa</i>:</td><td>moltiplicando la bollente gioielleria dei riflessi.</td></tr>
<tr>
<td>
<a href="#tn78">Pag. 78</a>:</td><td> della mia 74. Ho aperto la sportello di sinistra.</td></tr>
<tr>
<td><i>diventa</i>:</td><td>della mia 74. Ho aperto lo sportello di sinistra.</td></tr>
<tr>
<td>
<a href="#tn88">Pag. 88</a>: </td><td>perchè abbiam fatto l&rsquo;Italia.</td></tr>
<tr>
<td><i>diventa</i>:</td><td>perchè abbiam fatto l&rsquo;Italia,</td></tr>
<tr>
<td>
<a href="#tn113">Pag. 113</a>:</td><td> vergine di Galilea... Mariettin! si, si, te. E&rsquo; una</td></tr>
<tr>
<td><i>diventa</i>:</td><td>vergine di Galilea... Mariettin! sì, sì, te. E&rsquo; una</td></tr>
<tr>
<td>
<a href="#tn114">Pag. 114</a>: </td><td>velocissimo ma senza coraggio. Nich puro Ruffterrier</td></tr>
<tr>
<td><i>diventa</i>:</td><td>velocissimo ma senza coraggio. Nick puro Ruffterrier</td></tr>
<tr>
<td>
<a href="#tn115">Pag. 115</a>:</td><td> Nic disprezza Kim. Ma se il bracco assale</td></tr>
<tr>
<td><i>diventa</i>:</td><td>Nick disprezza Kim. Ma se il bracco assale</td></tr>
<tr>
<td>
<a href="#tn119">Pag. 119</a>: </td><td>di monte Galdella, orlato di squadroni di cavallerio.</td></tr>
<tr>
<td><i>diventa</i>:</td><td>di monte Galdella, orlato di squadroni di cavalleria.</td></tr>
<tr>
<td>
<a href="#tn153">Pag. 153</a>: </td><td>Sei e mezza. Fa fresco. La mia corrozzella è ferma</td></tr>
<tr>
<td><i>diventa</i>:</td><td>Sei e mezza. Fa fresco. La mia carrozzella è ferma</td></tr>
<tr>
<td>
<a href="#tn154">Pag. 154</a>:</td><td> Ogni tanto la cameriera si tira su la giarriettiera.</td></tr>
<tr>
<td><i>diventa</i>:</td><td>Ogni tanto la cameriera si tira su la giarrettiera.</td></tr>
<tr>
<td>
<a href="#tn161">Pag. 161</a>:</td><td> teneressimo bacio sulla soglia della casa della zia.</td></tr>
<tr>
<td><i>diventa</i>:</td><td>tenerissimo bacio sulla soglia della casa della zia.</td></tr>
<tr>
<td>
<a href="#tn162">Pag. 162</a>: </td><td>tutte le <span class="g">rrrrrr</span> snobistiche di Parigi Londra New-Yorck.</td></tr>
<tr>
<td><i>diventa</i>:</td><td>tutte le <span class="g">rrrrrr</span> snobistiche di Parigi Londra New York.</td></tr>
<tr>
<td>
<a href="#tn171">Pag. 171</a>:</td><td> nemico è in rotta completa senza neppure un cannome</td></tr>
<tr>
<td><i>diventa</i>:</td><td>nemico è in rotta completa senza neppure un cannone</td></tr>
<tr>
<td>
<a href="#tn172">Pag. 172</a>: </td><td>sono oggi agitati, sbalorditi dalla piega degli avvementi.</td></tr>
<tr>
<td><i>diventa</i>:</td><td>sono oggi agitati, sbalorditi dalla piega degli avvenimenti.</td></tr>
<tr>
<td>
<a href="#tn196">Pag. 196</a>:</td><td> diminuita e si vedeva le pallottole della mitragliatrici</td></tr>
<tr>
<td><i>diventa</i>:</td><td>diminuita e si vedeva le pallottole delle mitragliatrici</td></tr>
<tr>
<td>
<a href="#tn199">Pag. 199</a>:</td><td> Mangerà, deve mangiare il ricco asse di cuori</td></tr>
<tr>
<td><i>diventa</i>:</td><td>Mangerà, deve mangiare il ricco asso di cuori.</td></tr>
<tr>
<td>
<a href="#tn216">Pag. 216</a>: </td><td>il germannico li piglia e se ne va. Il Germanico non</td></tr>
<tr>
<td><i>diventa</i>:</td><td>il germanico li piglia e se ne va. Il Germanico non</td></tr>
<tr>
<td>
<a href="#tn220">Pag. 220</a>:</td><td> mi dia un fucile! Ci vado io e le sgozzo, le sgozzo!</td></tr>
<tr>
<td><i>diventa</i>:</td><td>mi dia un fucile! Ci vado io e le sgozzo, le sgozzo!»</td></tr>
<tr>
<td>
<a href="#tn221">Pag. 221</a>:</td><td> penetrava, imbeveva di se ogni fibra, scatenava</td></tr>
<tr>
<td><i>diventa</i>:</td><td>penetrava, imbeveva di sè ogni fibra, scatenava</td></tr>
<tr>
<td>
<a href="#tn227">Pag. 227</a>: </td><td>è morta e che non si festeggiano gli Italilani suonando</td></tr>
<tr>
<td><i>diventa</i>:</td><td>è morta e che non si festeggiano gli Italiani suonando</td></tr>
<tr>
<td>
<a href="#tn235">Pag. 235</a>:</td><td> tenente! Siamo in diociotto donne; se non ha paura,</td></tr>
<tr>
<td><i>diventa</i>:</td><td>tenente! Siamo in diciotto donne; se non ha paura,</td></tr>
<tr>
<td>
<a href="#tn237">Pag. 237</a>:</td><td> ruota di destra passerà esattamente a due centrimetri</td></tr>
<tr>
<td><i>diventa</i>:</td><td>ruota di destra passerà esattamente a due centimetri</td></tr>
<tr>
<td>
<a href="#tn239">Pag. 239</a>: </td><td>Si, è lui! Profilo elegante di bel cavaliere sul suo</td></tr>
<tr>
<td><i>diventa</i>:</td><td>Sì, è lui! Profilo elegante di bel cavaliere sul suo</td></tr>
<tr>
<td>
<a href="#tn240">Pag. 240</a>: </td><td>lughissime trascinate, ubriache e ubriacanti di</td></tr>
<tr>
<td><i>diventa</i>:</td><td>lunghissime trascinate, ubriache e ubriacanti di</td></tr>
<tr>
<td>
<a href="#tn241">Pag. 241</a>:</td><td> &mdash;Si, signor tenente.</td></tr>
<tr>
<td><i>diventa</i>:</td><td>&mdash;Sì, signor tenente.</td></tr>
<tr>
<td>
<a href="#tn246a">Pag. 246</a>: </td><td>trascapani e baionette sbatacchiate.</td></tr>
<tr>
<td><i>diventa</i>:</td><td>tascapani e baionette sbatacchiate.</td></tr>
<tr>
<td>
<a href="#tn246b">Pag. 246</a>: </td><td>&mdash;Benedeeeetti! Benedeeeeti gl&rsquo;Italiaaaani! gl&rsquo;Italiaaaani!</td></tr>
<tr>
<td><i>diventa</i>:</td><td>&mdash;Benedeeeetti! Benedeeeetti gl&rsquo;Italiaaaani! gl&rsquo;Italiaaaani!</td></tr>
<tr>
<td>
<a href="#tn276">Pag. 276</a>:</td><td> aiutarlo, ma si rifuta il campanaro e tra la</td></tr>
<tr>
<td><i>diventa</i>:</td><td>aiutarlo, ma si rifiuta il campanaro e tra la</td></tr>
<tr>
<td>
<a href="#tn280">Pag. 280</a>:</td><td> e la mano destra più rude e muscolosa: Trentino!</td></tr>
<tr>
<td><i>diventa</i>:</td><td>e la mano destra più rude e muscolosa: Trentino!»</td></tr>
<tr>
<td>
<a href="#tn285">Pag. 285</a>: </td><td>un po&rsquo; stanca per i troppi baci e le carrezze accanite!</td></tr>
<tr>
<td><i>diventa</i>:</td><td>un po&rsquo; stanca per i troppi baci e le carezze accanite!</td></tr>
<tr>
<td>
<a href="#tn299">Pag. 299</a>:</td><td> bastonatura. E&rsquo; un accattabrighe simpaticissimo.</td></tr>
<tr>
<td><i>diventa</i>:</td><td>bastonatura. E&rsquo; un attaccabrighe simpaticissimo.</td></tr>
<tr>
<td>
<a href="#tn301">Pag. 301</a>:</td><td> se la svignino come Fiordalisi!</td></tr>
<tr>
<td><i>diventa</i>:</td><td>se la svignino come Fiordalisi!»</td></tr>
<tr>
<td>
<a href="#tn316">Pag. 316</a>:</td><td> pronuncia la parola «télèphone».</td></tr>
<tr>
<td><i>diventa</i>:</td><td>pronuncia la parola «téléphone».</td></tr>
<tr>
<td>
<a href="#tn326">Pag. 326</a>: </td><td>A cauci te faccio camminà, porcaccione!</td></tr>
<tr>
<td><i>diventa</i>:</td><td>A cauci te faccio camminà, porcaccione!»</td></tr>
<tr>
<td>
<a href="#tn327">Pag. 327</a>: </td><td>E&rsquo; una gloria nostra! E la gloria dell&rsquo;ottava</td></tr>
<tr>
<td><i>diventa</i>:</td><td>E&rsquo; una gloria nostra! E&rsquo; la gloria dell&rsquo;ottava</td></tr>
<tr>
<td>
<a href="#tn329">Pag. 329</a>:</td><td> Bianchetto. Quello Lulu. Ecco Pagiolin! Scegli</td></tr>
<tr>
<td><i>diventa</i>:</td><td>Bianchetto. Quello Lulù. Ecco Pagiolin! Scegli</td></tr>
<tr>
<td>
<a href="#tn330">Pag. 330</a>:</td><td> colpo d&rsquo;ala e si posa sopra un letto. Bianco, saltella</td></tr>
<tr>
<td><i>diventa</i>:</td><td>colpo d&rsquo;ala e si posa sopra un tetto. Bianco, saltella</td></tr>
<tr>
<td>
<a href="#tn336">Pag. 336</a>:</td><td> bizzarrie di correnti sopro i boschi, poichè i fogliami</td></tr>
<tr>
<td><i>diventa</i>:</td><td>bizzarrie di correnti sopra i boschi, poichè i fogliami</td></tr>
<tr>
<td>
<a href="#tn341">Pag. 341</a>: </td><td>me! Ecco il varco, giù giù! Con me, a capofitto!</td></tr>
<tr>
<td><i>diventa</i>:</td><td>me! Ecco il varco, giù giù! Con me, a capofitto!»</td></tr>
<tr>
<td>
<a href="#tn342">Pag. 342</a>: </td><td>dei proiettori che tagliano geometricomente</td></tr>
<tr>
<td><i>diventa</i>:</td><td>dei proiettori che tagliano geometricamente</td></tr>
<tr>
<td>
<a href="#tn359">Pag. 359</a>: </td><td>LA PIU BELLA NOTTE D&rsquo;AMORE</td></tr>
<tr>
<td><i>diventa</i>:</td><td>LA PIU&rsquo; BELLA NOTTE D&rsquo;AMORE</td></tr>
<tr>
<td>
<a href="#tn360">Pag. 360</a>: </td><td>La prendo, La stringo e i miei baci affannosi</td></tr>
<tr>
<td><i>diventa</i>:</td><td>La prendo, la stringo e i miei baci affannosi</td></tr>
<tr>
<td>
<a href="#tn362">Pag. 362</a>:</td><td> ancora ancora! Un altra stretta.. Felicità,</td></tr>
<tr>
<td><i>diventa</i>:</td><td>ancora ancora! Un altra stretta... Felicità,</td></tr>
<tr>
<td>
<a href="#tn371">Pag. 371</a>: </td><td>costo ricostruisce le sue armi di seduzione Essa</td></tr>
<tr>
<td><i>diventa</i>:</td><td>costo ricostruisce le sue armi di seduzione. Essa</td></tr>
<tr>
<td>
<a href="#tn374">Pag. 374</a>:</td><td> sulla nuova fronte. Quattrocenti pezzi tolti da altri</td></tr>
<tr>
<td><i>diventa</i>:</td><td>sulla nuova fronte. Quattrocento pezzi tolti da altri</td></tr>
<tr>
<td>
<a href="#tn375">Pag. 375</a>:</td><td> inevitabile il 29, si conclude il 30 con la catastrofe.</td></tr>
<tr>
<td><i>diventa</i>:</td><td>inevitabile il 29, si conclude il 30 con la catastrofe.»</td></tr>
<tr>
<td>
<a href="#tn378">Pag. 378</a>:</td><td> ma dove sono i nostri cani! Nik, Kim, Zaza?</td></tr>
<tr>
<td><i>diventa</i>:</td><td>ma dove sono i nostri cani! Nick, Kim, Zazà?</td></tr>
<tr>
<td>
<a href="#tn382">Pag. 382</a>:</td><td> POUPELES ÉLECTRIQUES, drame en</td></tr>
<tr>
<td><i>diventa</i>:</td><td>POUPÉES ÉLECTRIQUES, drame en</td></tr>
</table>
</div>

</body>
</html>
